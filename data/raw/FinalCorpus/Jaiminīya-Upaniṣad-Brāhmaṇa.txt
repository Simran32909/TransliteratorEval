prajāpatiḥ vai idam trayeṇa vedena ajayat
yat asya idam jitam tat
sa aikṣata ittham ced vai anye devāḥ anena vedena yakṣyante imām vāva te jitim jeṣyanti yā iyam mama hanta trayasya vedasya rasam ādadai iti
sa bhūḥ iti eva ṛgvedasya rasam ādatta
sā iyam pṛthivī abhavat
tasya yaḥ rasaḥ prāṇedat saḥ agniḥ abhavat rasasya rasaḥ
bhuvaḥ iti eva yajurvedasya rasam ādatta
tat idam antarikṣam abhavat
tasya yaḥ rasaḥ prāṇedat sa vāyuḥ abhavat rasasya rasaḥ
svar iti eva sāmavedasya rasam ādatta
saḥ asau dyauḥ abhavat
tasya yaḥ rasaḥ prāṇedat saḥ ādityaḥ abhavat rasasya rasaḥ
atha ekasya eva akṣarasya rasam na aśaknot ādātum om iti etasya eva
sā iyam vāc abhavat
om eva nāma eṣā
tasyāḥ u prāṇaḥ eva rasaḥ
tāni etāni aṣṭau
aṣṭa akṣarā gāyatrī
gāyatram sāma
brahma u gāyatrī
tat u brahma abhisaṃpadyate
aṣṭāśaphāḥ paśavaḥ
tena u paśavyam
sa yad om iti so 'gnir vāg iti pṛthivy om iti vāyur vāg ity antarikṣam om ity ādityo vāg iti dyaur om iti prāṇo vāg ity eva vāk
sa ya evaṃ vidvān udgāyaty om ity evāgnim ādāya pṛthivyām pratiṣṭhāpayaty om ity eva vāyum ādāyāntarikṣe pratiṣṭhāpayaty om ity evādityam ādāya divi pratiṣṭhāpayaty om ity eva prāṇam ādāya vāci pratiṣṭhāpayati
taddhaitacchailanā gāyatraṃ gāyanty ovā3c ovā3c ovā3c hum bhā ovā iti
tad u ha tat parāṅ ivānāyuṣyam iva
tad vāyoś cāpāṃ cānu vartma geyam
yad vai vāyuḥ parāṅ eva paveta kṣīyeta sa
sa purastād vāti sa dakṣiṇatas sa paścāt sa uttaratas sa upariṣṭāt sa sarvā diśo 'nusaṃvāti
tad etad āhur idānīṃ vā ayam ito 'vāsīd athetthād vātīti
sa yad reṣmāṇaṃ janamāno niveṣṭamāno vāti kṣayād eva bibhyat
yad u ha vā āpaḥ parācīr eva prasṛtās syanderan kṣīyeraṃs tāḥ
yad aṅkāṃsi kurvāṇā niveṣṭamānā āvartān sṛjamānā yanti kṣayād eva bibhyatīḥ
tad etad vāyoś caivāpāṃ cānu vartma geyam
ovā ovā ovā hum bhā ovā iti karoty eva
etābhyāṃ sarvam āyur eti
sa yathā vṛkṣam ākramaṇair ākramamāṇa iyād evam evaite dve dve devate saṃdhāyemāṃl lokān rohann eti
eka u eva mṛtyur anvety aśanayaiva
atha hiṃkaroti
candramā vai hiṅkāro 'nnam u vai candramāḥ
annenāśanayāṃ ghnanti
tāṃ tām aśanayām annena hatvom ity etam evādityaṃ samayātimucyate
etad eva divaś chidram
yathā khaṃ vānasaḥ syād rathasya vaivam etad divaś chidram
tad raśmibhiḥ saṃchannaṃ dṛśyate
yad gāyatrasyordhvaṃ hiṅkārāt tad amṛtam
tad ātmānaṃ dadhyād atho yajamānam
atha yad itarat sāmordhvaṃ tasya pratihārāt
sa yathādbhir āpaḥ saṃsṛjyeran yathāgnināgniḥ saṃsṛjyeta yathā kṣīre kṣīram āsicyād evam evaitad akṣaram etābhir devatābhiḥ saṃsṛjyate
taṃ vā etaṃ hiṅkāraṃ him bhā iti hiṃkurvanti
śrīr vai bhāḥ
asau vā ādityo bhā iti
etaṃ ha vā etaṃ nyaṅgam anu garbha iti
yad bha iti strīṇām prajananaṃ nigacchati tasmāt tato brāhmaṇa ṛṣikalpo jāyate 'tivyādhī rājanyaḥ śūraḥ
etaṃ ha vā etaṃ nyaṅgam anu vṛṣabha iti
yad bha iti nigacchati tasmāt tataḥ puṇyo balīvardo duhānā dhenur ukṣā daśavājī jāyante
etaṃ ha vā etaṃ nyaṅgam anu gardabha iti
yad bha iti nigacchati tasmāt sa pāpīyāñchreyasīṣu carati tasmād asya pāpīyasaḥ śreyo jāyate 'śvataro vāśvatarī vā
etaṃ ha vā etaṃ nyaṅgam anu kubhra iti
yad bha iti nigacchati tasmāt so 'nāryaḥ sann api rājñaḥ prāpnoti
taṃ haitam eke hiṅkāraṃ him bhā ovā iti bahirdheva hiṃkurvanti
bahirdheva vai śrīḥ
śrīr vai sāmno hiṅkāra iti
sa ya enaṃ tatra brūyād bahirdhā nvā ayaṃ śriyam adhita pāpīyān bhaviṣyati
sa yadā vai mriyate 'thāgnau prāsto bhavati
kṣipre bata mariṣyaty agnāv enam prāsiṣyantīti tathā haiva syāt
tasmād u haitaṃ hiṅkāraṃ hiṃ vo ity antar ivaivātmann arjayet
tathā ha na bahirdhā śriyaṃ kurute sarvam āyur eti
sā haiṣā khalā devatāpasedhantī tiṣṭhati
idaṃ vai tvam atra pāpam akar nehaiṣyasi yo vai puṇyakṛt syāt sa iheyād iti
sa brūyād apaśyo vai tvaṃ tad yad ahaṃ tad akaravaṃ tad vai mā tvaṃ nākārayiṣyas tvaṃ vai tasya kartāsīti
sā ha veda satyam māheti
satyaṃ haiṣā devatā
sā ha tasya neśe yad enam apasedhet satyam upaiva hvayate
atha hovācaikṣvāko vā vārṣṇo 'nuvaktā vā sātyakīrta utaiṣā khalā devatāpaseddhum eva dhriyate 'syai diśaḥ
tad divo 'ntaḥ
tad ime dyāvāpṛthivī saṃśliṣyataḥ
yāvatī vai vedis tāvatīyam pṛthivī
tad yatraitaccātvālaṃ khātaṃ tat samprati sa diva ākāśaḥ
tad bahiṣpavamāne stūyamāne manasodgṛhṇīyāt
sa yathocchrāyam pratiyasya prapadyetaivam evaitayā devatayedam amṛtam abhiparyeti yatrāyam idaṃ tapatīti
atha hovāca
gobalaḥ vārṣṇaḥ kaḥ etam ādityam arhati samayā etum dūrāt vai eṣaḥ etat tapati nyaṅ tena vai etam pūrveṇa sāma pathaḥ tat eva manasā āhṛtya upariṣṭāt etasya etasmin amṛte nidadhyāt iti
tat u ha uvāca śāṭyāyaniḥ samayā eva etat enam kaḥ tat veda yadi etāḥ āpaḥ vai abhitas yat vāyum vai eṣaḥ upahvayate raśmīn vai eṣa tat etasmai vyūhati iti
atha ha uvāca ulukyaḥ jānaśruteyaḥ yatra vai eṣaḥ etat tapati etat eva amṛtam etat ced vai prāpnoti tatas mṛtyunā pāpmanā vyāvartate kaḥ tat veda yat pareṇa ādityam antarikṣam idam an ālayanam avareṇa atha etat eva amṛtam etat eva mām yūyam prāpayiṣyatha etat eva aham na atimanye iti
tāni etāni aṣṭau
aṣṭa akṣarā gāyatrī
gāyatram sāma
brahma u gāyatrī
tat u brahma abhisaṃpadyate
aṣṭāśaphāḥ paśavaḥ
tena u paśavyam
tā etā aṣṭau devatāḥ
etāvad idaṃ sarvam
te x karoti
sa naiṣu lokeṣu pāpmane bhrātṛvyāyāvakāśaṃ kuryāt
manasainaṃ nirbhajet
tad etad ṛcābhyanūcyate
catvāri vāk parimitā padāni tāni vidur brāhmaṇā ye manīṣiṇaḥ
guhā trīṇi nihitā neṅgayanti turīyaṃ vāco manuṣyā vadantīti
tad yāni tāni guhā trīṇi nihitā neṅgayantītīma eva te lokāḥ
turīyaṃ vāco manuṣyā vadantīti
caturbhāgo ha vai turīyaṃ vācaḥ
sarvayāsya vācā sarvair ebhir lokais sarveṇāsya kṛtam bhavati ya evaṃ veda
sa yathāśmānam ākhaṇam ṛtvā loṣṭo vidhvaṃsata evam eva sa vidhvaṃsate ya evaṃ vidvāṃsam upavadati
prajāpatir vā idaṃ trayeṇa vedenājayad yad asyedaṃ jitaṃ tat
sa aikṣatetthaṃ ced vā anye devā anena vedena yakṣyanta imāṃ vāva te jitiṃ jeṣyanti yeyam mama
hantemaṃ trayaṃ vedam pīﾱayānīti
sa imaṃ trayaṃ vedam apīﾱayat
tasya pīﾱayann ekam evākṣaraṃ nāśaknot pīﾱayitum om iti yad etat
eṣa u ha vāva sarasaḥ
sarasā ha vā evaṃvidas trayī vidyā bhavati
sa imaṃ rasam pīﾱayitvāpanidhāyordhvo 'dravat
taṃ dravantaṃ catvāro devānām anvapaśyann indraś candro rudras samudraḥ
tasmād ete śreṣṭhā devānām
ete hy enam anvapaśyan
sa yo 'yaṃ rasa āsīt tad eva tapo 'bhavat
ta imaṃ rasaṃ devā anvaikṣanta
te 'bhyapaśyant sa tapo vā abhūd iti
imam u vai trayaṃ vedam marīmṛśitvā tasminn etad evākṣaram apīﾱitam avindann om iti yad etat
eṣa u ha vāva sarasaḥ
tenainam prāyuvan
yathā madhunā lājān prayuyād evam
te 'bhyatapyanta
teṣāṃ tapyamānānām āpyāyata vedaḥ
te 'nena ca tapasāpīnena ca vedena tām u eva jitim ajayan yām prajāpatir ajayat
ta ete sarva eva prajāpatimātrā ayā3m ayā3m iti
tasmāt tapyamānasya bhūyasī kīrtir bhavati bhūyo yaśaḥ
sa ya etad evaṃ vedaivam evāpīnena vedena yajate
yado yājayaty evam evāpīnena vedena yājayati
tasya haitasya naiva kācanārtir asti ya evaṃ veda
sa ya evainam upavadati sa ārtim ṛcchati
tad āhur yad ovā ovā iti gīyate kvātrarg bhavati kva sāmeti
om iti vai sāma vāg ity ṛk
om iti mano vāg iti vāk
om iti prāṇo vāg ity eva vāk
om itīndro vāg iti sarve devāḥ
tad etad indram eva sarve devā anuyanti
om ity etad evākṣaram
etena vai saṃsave parasyendraṃ vṛñjīta
etena ha vai tad bako dālbhya ājakeśinām indraṃ vavarja
om ity etenaivānināya
tāny etāny aṣṭau
aṣṭākṣarā gāyatrī
gāyatraṃ sāma brahma u gāyatrī
tad u brahmābhisaṃpadyate
aṣṭāśaphāḥ paśavas teno paśavyam
tasyaitāni nāmānīndraḥ karmākṣitir amṛtaṃ vyomānto vācaḥ
bahur bhūyas sarvaṃ sarvasmād uttaraṃ jyotiḥ
ṛtaṃ satyaṃ vijñānaṃ vivācanam aprativācyam
pūrvaṃ sarvaṃ sarvā vāk
sarvam idam api dhenuḥ pinvate parāg arvāk
sā pṛthaksalilaṃ kāmadughākṣiti prāṇasaṃhitaṃ cakṣuśśrotraṃ vākprabhūtam manasā vyāptaṃ hṛdayāgram brāhmaṇabhaktam annaśubhaṃ varṣapavitraṃ gobhagam pṛthivyuparaṃ tapastanu varuṇapariyatanam indraśreṣṭhaṃ sahasrākṣaram ayutadhāram amṛtaṃ duhānā sarvān imāṃl lokān abhivikṣaratīti
tad etat satyam akṣaraṃ yad om iti
tasminn āpaḥ pratiṣṭhitā apsu pṛthivī pṛthivyām ime lokāḥ
yathā sūcyā palāśāni saṃtṛṇṇāni syur evam etenākṣareṇeme lokāḥ saṃtṛṇṇāḥ
tad idam imān atividhya daśadhā kṣarati śatadhā sahasradhāyutadhā prayutadhā niyutadhārbudadhā nyarbudadhā nikharvadhā padmam akṣitir vyomāntaḥ
yathaugho viṣyandamānaḥ paraḥ parovarīyān bhavaty evam evaitad akṣaram paraḥ parovarīyo bhavati
te haite lokā ūrdhvā eva śritāḥ
ima evaṃ trayodaśamāsāḥ
sa ya evaṃ vidvān udgāyati sa evam evaitāṃllokān ativahati
om ity etenākṣareṇāmum ādityam mukha ādhatte
eṣa ha vā etad akṣaram
tasya sarvam āptam bhavati sarvaṃ jitaṃ na hāsya kaścana kāmo 'nāpto bhavati ya evaṃ veda
taddha pṛthur vainyo divyān vrātyān papraccha sthūṇāṃ divastambhanīṃ sūryam āhur antarikṣe sūryaḥ pṛthivīpratiṣṭhaḥ
apsu bhūmīḥ śiśyire bhūribhārāḥ kiṃ svin mahīr adhitiṣṭhanty āpa iti
te ha pratyūcuḥ sthūṇām eva divastambhanīṃ sūryam āhur antarikṣe sūryaḥ pṛthivīpratiṣṭhaḥ
apsu bhūmīḥ śiśyire bhūribhārāḥ satyam mahīr adhitiṣṭhanty āpa iti
om ity etad evākṣaraṃ satyam
tad etad āpo 'dhitiṣṭhanti
prajāpatiḥ prajā asṛjata
tā enaṃ sṛṣṭā annakāśinīr abhitas samantam paryaviśan
tā abravīt kiṃkāmāḥ stheti
annādyakāmā ity abruvan
so 'bravīd ekaṃ vai vedam annādyam asṛkṣi sāmaiva
tad vaḥ prayacchānīti
tan naḥ prayacchety abruvan
so 'bravīd imān vai paśūn bhūyiṣṭham upajīvāmaḥ
ebhyaḥ prathamam pradāsyāmīti
tebhyo hiṅkāram prāyacchat
tasmāt paśavo hiṅkarikrato vijijñāsamānā iva caranti
prastāvam manuṣyebhyaḥ
tasmād u te stuvata ivedam me bhaviṣyaty ado me bhaviṣyatīti
ādiṃ vayobhyaḥ
tasmāt tāny ādadānāny upāpapātam iva caranti
udgīthaṃ devebhyo 'mṛtam
tasmāt te 'mṛtāḥ
pratihāram āraṇyebhyaḥ paśubhyaḥ
tasmāt te pratihṛtās tantasyamānā iva caranti
upadravaṃ gandharvāpsarobhyaḥ
tasmāt ta upadravaṃ gṛhṇanta iva caranti
nidhanam pitṛbhyas tasmād u te nidhanasaṃsthāḥ
tad yad ebhyas tat sāma prāyacchad etam evaibhyas tad ādityam prāyacchat
sa yad anuditaḥ sa hiṅkāro 'rdhoditaḥ prastāva ā saṃgavam ādir mādhyandina udgītho 'parāhṇaḥ pratihāro yad upāstamayaṃ lohitāyati sa upadravo 'stamita eva nidhanam
sa eṣa sarvair lokaiḥ samaḥ
tad yad eṣa sarvair lokaiḥ samas tasmād eṣa eva sāma
sa ha vai sāmavit sa sāma veda ya evaṃ veda
te 'bruvan dūre vā idam asmat
tatredaṃ kuru yatropajīvāmeti
tad ṛtūn abhyatyanayat
sa vasantam eva hiṅkāram akarod grīṣmam prastāvaṃ varṣām udgīthaṃ śaradam pratihāraṃ hemantaṃ nidhanam
māsārdhamāsāv eva saptamāvakarot
te 'bruvan nedīyo nvāvaitarhi
tatraiva kuru yatropajīvāmeti
tat parjanyam abhyatyanayat
sa purovātam eva hiṅkāram akarot
jīmūtān prastāvaṃ stanayitnum udgīthaṃ vidyutam pratihāraṃ vṛṣṭiṃ nidhanam
yad vṛṣṭāt prajāś cauṣadhayaś ca jāyante te saptamyāv akarot
te 'bruvan nedīyo nvāvaitarhi
tatraiva kuru yatropajīvāmeti
tad yajñam abhyatyanayat
sa yajūṃṣy eva hiṅkāram akarod ṛcaḥ prastāvaṃ sāmāny udgīthaṃ stomam pratihāraṃ chando nidhanam
svāhākāravaṣaṭkārāv eva saptamāv akarot
te 'bruvan nedīyo nvāvaitarhi
tatraiva kuru yatropajīvāmeti
tat puruṣam abhyatyanayat
sa mana eva hiṅkāram akarod vācam prastāvam prāṇam udgīthaṃ cakṣuḥ pratihāraṃ śrotraṃ nidhanam
retaś caiva prajāṃ ca saptamāv akarot
te 'bruvann atra vā enat tad akar yatropajīviṣyāma iti
sa vidyād aham eva sāmāsmi mayy etā devatā iti
na ha dūredevataḥ syāt
yāvat ha vai ātmanā devān upāste tāvat asmai devāḥ bhavanti
atha yaḥ etat evam veda aham eva sāma asmi mayi etāḥ sarvāḥ devatāḥ iti evam ha asmin etāḥ sarvāḥ devatāḥ bhavanti
tat etat deva śrut sāma
sarvāḥ ha vai devatāḥ śṛṇvanti evaṃvidam puṇyāya sādhave
tāḥ enam puṇyam eva sādhu kārayanti
sa ha sma āha sucittaḥ śailanaḥ yaḥ yajña kāmaḥ mām eva sa vṛṇītām tatas eva enam yajñaḥ upanaṃsyati evaṃvidam hi udgāyantam sarvāḥ devatāḥ anusaṃtṛpyanti tāḥ asmai tṛptāḥ tathā kariṣyanti yathā enam yajñaḥ upanaṃsyati iti
devāḥ vai svargam lokam aipsan
tam na śayānāḥ na āsīnāḥ na tiṣṭhantaḥ na dhāvantaḥ na eva kenacana karmaṇā āpnuvan
te devāḥ prajāpatim upādhāvan svargam vai lokam aipsiṣma tam na śayānāḥ na āsīnāḥ na tiṣṭhantaḥ na dhāvantaḥ na eva kenacana karmaṇā āpāma tathā naḥ anuśādhi yathā svargam lokam āpnuyāma iti
tān abravīt sāmnā anṛcena svargam lokam prayāta iti
te sāmnā anṛcena svargam lokam prāyan
pra vai ime sāmnā aguḥ iti
tasmāt prasāma
tasmāt u prasāmi annam atti
devāḥ vai svargam lokam āyan
te etāni ṛk padāni śarīrāṇi dhūnvantaḥ āyan
te svargam lokam ajayan
tāni ā divaḥ prakīrṇāni aśeran
atha imāni prajāpatiḥ ṛk padāni śarīrāṇi saṃcitya abhyarcat
yat abhyarcat tāḥ eva ṛcaḥ abhavan
saivarg abhavad iyam eva śrīḥ
ato devā abhavan
athaiṣām imām asurāḥ śriyam avindanta
tad evāsuram abhavat
te devā abruvan yā vai naḥ śrīr abhūd avidanta tām asurāḥ
kathaṃ nv eṣām imāṃ śriyam punar eva jayemeti
te 'bruvann ṛcy eva sāma gāyāmeti
te punaḥ pratyādrutyarci sāmāgāyan
tenāsmāllokād asurān anudanta
tad vai mādhyandine ca savane tṛtīyasavane ca narco 'parādho 'sti
sa yat te ṛci gāyati tenāsmāl lokād dviṣantam bhrātṛvyaṃ nudate
atha yad amṛte devatāsu prātassavanaṃ gāyati tena svargaṃ lokam eti
prajāpatir vai sāmnemāṃ jitim ajayad yāsyeyaṃ jitis tām
sa svargaṃ lokam ārohat
te devāḥ prajāpatim upetyābruvann asmabhyam apīdaṃ sāma prayaccheti
tatheti
tad ebhyaḥ sāma prāyacchat
tad enān idaṃ sāma svargaṃ lokaṃ nākāmayata voḍhum
te devāḥ prajāpatim upetyābruvan yad vai naḥ sāma prādā idaṃ vai nas tat svargaṃ lokaṃ na kāmayate voḍhum iti
tad vai pāpmanā saṃsṛjateti
ko 'sya pāpmeti
ṛg iti
tad ṛcā samasṛjan
tad idam prajāpater garhayamāṇam atiṣṭhad idaṃ vai mā tat pāpmanā samasrākṣur iti
so 'bravīd yas tvaitena vyāvartayād vy eva sa pāpmanā vartātā iti
sa ya etad ṛcā prātassavane vyāvartayati vy evaṃ sa pāpmanā vartate
tad āhur yad ovā ovā iti gīyate kvātrarg bhavati kva sāmeti
prastuvann evāṣṭābhir akṣaraiḥ prastauti
aṣṭākṣarā gāyatrī
akṣaram akṣaraṃ tryakṣaram
tac caturviṃśatiḥ sampadyante
caturviṃśatyakṣarā gāyatrī
tām etām prastāvenarcam āptvā yā śrīr yāpacitir yaḥ svargo loko yad yaśo yad annādyaṃ tāny āgāyamāna āste
prajāpatir devān asṛjata
tān mṛtyuḥ pāpmānvasṛjyata
te devāḥ prajāpatim upetyābruvan kasmād u no 'sṛṣṭhā mṛtyuṃ cen naḥ pāpmānam anvavasrakṣyann āsitheti
tān abravīc chandāṃsi saṃbharata
tāni yathāyatanam praviśata tato mṛtyunā pāpmanā vyāvartsyatheti
vasavo gāyatrīṃ samabharan
tāṃ te prāviśan
tān sācchādayat
rudrās triṣṭubhaṃ samabharan
tāṃ te prāviśan
tān sācchādayat
ādityā jagatīṃ samabharan
tāṃ te prāviśan
tān sācchādayat
viśve devā anuṣṭubhaṃ samabharan
tāṃ te prāviśan
tān sācchādayat
tān asyām ṛcy asvarāyām mṛtyur nirajānād yathā maṇau maṇisūtram paripaśyed evam
te svaram prāviśan
tān svare sato na nirajānāt
svarasya tu ghoṣenānvait
ta om ity etad evākṣaraṃ samārohan
etad evākṣaraṃ trayī vidyā
yad ado 'mṛtaṃ tapati tat prapadya tato mṛtyunā pāpmanā vyāvartanta
evam evaivaṃ vidvān om ity etad evākṣaraṃ samāruhya yad ado 'mṛtaṃ tapati tat prapadya tato mṛtyunā pāpmanā vyāvartate 'tho yasyaivaṃ vidvān udgāyati
athaitad ekaviṃśaṃ sāma
tasya trayy eva vidyā hiṅkāraḥ
agnir vāyur asāv āditya eṣa prastāvaḥ
ima eva lokā ādiḥ
teṣu hīdaṃ lokeṣu sarvam āhitam
śraddhā yajño dakṣiṇā eṣa udgīthaḥ
diśo 'vāntaradiśa ākāśa eṣa pratihāraḥ
āpaḥ prajā oṣadhaya eṣa upadravaḥ
candramā nakṣatrāṇi pitara etan nidhanam
tad etad ekaviṃśaṃ sāma
sa ya evam etad ekaviṃśaṃ sāma vedaitena hāsya sarveṇodgītam bhavaty etasmād v eva sarvasmād āvṛścyate ya evaṃ vidvāṃsam upavadati
idam eva idam agre antarikṣam āsīt
tat u eva api etarhi
tat yat etat antarikṣam yaḥ eva ayam pavate etat eva antarikṣam
eṣa ha vai antarikṣa nāma
eṣaḥ u eva eṣa vitataḥ
tat yathā kāṣṭhena palāśe viṣkabdhe syātām akṣeṇa vā cakrau evam etena imau lokau viṣkabdhau
tasmin idam sarvam antar
tat yat asmin idam sarvam antar tasmāt antaryakṣam
antaryakṣam ha vai nāma etat
tat antarikṣam iti parokṣam ācakṣate
tat yathā mūtāḥ prabaddhāḥ pralamberan evam ha etasmin sarve lokāḥ prabaddhāḥ pralambante
tasya etasya sāmnaḥ tisraḥ āgāḥ trīṇi āgītāni ṣaḍ vibhūtayaḥ catasraḥ pratiṣṭhāḥ daśa pragāḥ sapta saṃsthāḥ dvau stobhau ekam rūpam
tat yāḥ tisraḥ āgāḥ ime eva te lokāḥ
atha yāni trīṇi āgītāni agniḥ vāyuḥ asau ādityaḥ etāni āgītāni
na ha vai kāṃcana śriyam aparādhnoti ya evaṃ veda
atha yāḥ ṣaṭ vibhūtayaḥ ṛtavaḥ te
atha yāḥ catasraḥ pratiṣṭhāḥ imāḥ eva tāḥ catasraḥ diśaḥ
atha ye daśa pragāḥ ime eva te daśa prāṇāḥ
yāḥ sapta saṃsthāḥ yāḥ eva etāḥ saptā ahar rātrāḥ prācīḥ vaṣaṭkurvanti tāḥ eva tāḥ
atha yau dvau stobhau ahorātre eva te
atha yat ekam rūpam karma eva tat
karmaṇā hi idam sarvam vikriyate
tasya etasya sāmnaḥ devāḥ ājim āyan
sa prajāpatiḥ harasā hiṅkāram udajayat agniḥ tejasā prastāvam rūpeṇa bṛhaspatiḥ udgītham svadhayā pitaraḥ pratihāram vīryeṇa indraḥ nidhanam
atha itare devāḥ antaritāḥ iva āsan
te indram abruvan tava vai vayam smaḥ anu naḥ etasmin sāman ābhaja iti
tebhyaḥ svaram prāyacchat
tam prajāpatiḥ abravīt kathā ittham akaḥ sarvam vai ebhyaḥ sāma prādāḥ etāvat vāva sāma yāvān svaraḥ ṛc vai eṣā ṛte svarāt bhavati iti
saḥ abravīt punar vai aham eṣām etam rasam ādāsye iti
tān abravīt upa mā gāyata abhi mā svarata iti
tathā iti
tam upāgāyan
tam abhyasvaran
teṣām punar rasam ādatta
sa yathā madhu dhāne madhu nālībhiḥ madhu āsiñcāt evam eva tat sāman punar rasam āsiñcat
tasmāt u ha na upagāyet
indraḥ eṣa yat udgātā
sa yathā asau amīṣām rasam ādatte evam eṣa teṣām rasam ādatte
kāmam ha tu yajamānaḥ upagāyet yajamānasya hi tat bhavati atha u brahmacārī ācārya uktaḥ
tat u vai āhuḥ upa eva gāyet
diśaḥ hi upāgāyan
diśām evam salokatām jayati iti
te ye eva ime mukhyāḥ prāṇāḥ ete eva udgātāraḥ ca upagātāraḥ ca
ime ha trayaḥ udgātāraḥ
ime u catvāraḥ upagātāraḥ
tasmāt u caturaḥ eva upagātṝn kurvīta
tasmāt u ha upagātṝn pratyabhimṛśet diśaḥ stha śrotram me mā hiṃsiṣṭa iti
sa yaḥ sa rasaḥ āsīt yaḥ eva ayam pavate eṣaḥ eva sa rasaḥ
sa yathā madhu ālopam adyāt iti ha sma āha sucittaḥ śailanaḥ evam etasya rasasya ātmānam pūrayeta saḥ eva udgātā ātmānam ca yajamānam ca amṛta tvam gamayati iti
ayam eva idam agre ākāśaḥ āsīt
saḥ u eva api etarhi
sa yaḥ saḥ ākāśaḥ vāc eva sā
tasmāt ākāśāt vāc vadati
tām etām vācam prajāpatiḥ abhyapīḍayat
tasyāḥ abhipīḍitāyai rasaḥ prāṇedat
te eva ime lokāḥ abhavan
saḥ imān lokān abhyapīḍayat
teṣām abhipīḍitānām rasaḥ prāṇedat
tāḥ eva etāḥ devatāḥ abhavan agniḥ vāyuḥ asau ādityaḥ iti
saḥ etāḥ devatāḥ abhyapīḍayat
tāsām abhipīḍitānām rasaḥ prāṇedat
sā trayī vidyā bhavat
sa trayīm vidyām abhyapīḍayat
tasyāḥ abhipīḍitāyai rasaḥ prāṇedat
tāḥ eva etāḥ vyāhṛtayaḥ abhavan bhūḥ bhuvaḥ svar iti
saḥ etāḥ vyāhṛtīḥ abhyapīḍayat
tāsām abhipīḍitānām rasaḥ prāṇedat
tat etat akṣaram abhavat om iti yat etat
saḥ etat akṣaram abhyapīḍayat
tasya abhipīḍitasya rasaḥ prāṇedat
tat akṣarat eva
yat akṣarat eva tasmāt akṣaram
yat u eva akṣaram na akṣīyata tasmāt akṣayam
akṣayam ha vai nāma etat
tat akṣaram iti parokṣam ācakṣate
tat ha etat eke om iti gāyanti
tat tathā na gāyet
īśvaraḥ ha enat etena rasena antardhātoḥ
atha u dve iva evam bhavataḥ om iti
o iti u ha eke gāyanti
tat u ha tat na gītam
na eva tathā gāyet
om iti eva gāyet
tat enat etena rasena saṃdadhāti
tat etam rasam tarpayati
rasaḥ tṛptaḥ akṣaram tarpayati
akṣaram tṛptam vyāhṛtīḥ tarpayati
vyāhṛtayaḥ tṛptāḥ vedān tarpayanti
vedāḥ tṛptāḥ devatāḥ tarpayanti
devatāḥ tṛptāḥ lokān tarpayanti
lokāḥ tṛptāḥ akṣaram tarpayanti
akṣaram tṛptam vācam tarpayati
vāc tṛptā ākāśam tarpayati
ākāśaḥ tṛptaḥ prajāḥ tarpayati
tṛpyati prajayā paśubhiḥ yaḥ etat evam veda atha u yasya evam vidvān udgāyati
ayam eva idam ākāśaḥ āsīt
saḥ u eva api etarhi
sa yaḥ saḥ ākāśaḥ ādityaḥ eva sa
etasmin hi udite sarvam idam ākāśate
tasya martya amṛtayoḥ vai tīrāṇi samudraḥ eva
tat yat samudreṇa parigṛhītam tat mṛtyoḥ āptam
atha yat param tat amṛtam
sa yaḥ ha sa samudraḥ yaḥ eva ayam pavate eṣaḥ eva sa samudraḥ
etam hi saṃdravantam sarvāṇi bhūtāni anusaṃdravanti
tasya dyāvāpṛthivī eva rodhasī
atha yathā nadyām kaṃsāni vā prahīṇāni syuḥ sarāṃsi vā evam asya ayam pārthivaḥ samudraḥ
saḥ eṣa pāre eva samudrasya udeti
saḥ udyan eva vāyoḥ pṛṣṭhe ākramate
saḥ amṛtāt eva udeti
amṛtam anusaṃcarati
amṛte pratiṣṭhitaḥ
tasya etat trivṛt rūpam mṛtyoḥ an āptam śuklam kṛṣṇam puruṣaḥ
tat yat śuklam tat vācaḥ rūpam ṛcaḥ agneḥ mṛtyoḥ
sā yā sā vāc ṛc sā
atha yaḥ agniḥ mṛtyuḥ saḥ
atha yat kṛṣṇam tat apām rūpam annasya manasaḥ yajuṣaḥ
tat yāḥ tāḥ āpaḥ annam tat
atha yat manaḥ yajuḥ tat
atha yaḥ puruṣaḥ sa prāṇaḥ tat sāma tat brahma tat amṛtam
sa yaḥ prāṇaḥ tat sāma
atha yat brahma tat amṛtam
atha adhyātmam
idam eva cakṣuḥ trivṛt śuklam kṛṣṇam puruṣaḥ
tat yat śuklam tat vācaḥ rūpam ṛcaḥ agneḥ mṛtyoḥ
sā yā sā vāc ṛc sā
atha yaḥ agniḥ mṛtyuḥ saḥ
atha yat kṛṣṇam tat apām rūpam annasya manasaḥ yajuṣaḥ
tat yāḥ tāḥ āpaḥ annam tat
atha yat manaḥ yajuḥ tat
atha yaḥ puruṣaḥ sa prāṇaḥ tat sāma tat brahma tat amṛtam
sa yaḥ prāṇaḥ tat sāma
atha yat brahma tat amṛtam
sā eṣā utkrāntiḥ brahmaṇaḥ
atha atas parākrāntiḥ
sā yā sā ākrāntiḥ vidyut eva sā
sa yat eva vidyutaḥ vidyotamānāyai śyetam rūpam bhavati tat vācaḥ rūpam ṛcaḥ agneḥ mṛtyoḥ
yat u eva vidyutaḥ saṃdravantyai nīlam rūpam bhavati tat apām rūpam annasya manasaḥ yajuṣaḥ
yaḥ eva eṣa vidyuti puruṣaḥ sa prāṇaḥ tat sāma tat brahma tat amṛtam
sa yaḥ prāṇaḥ tat sāma
atha yat brahma tat amṛtam
sa ha eṣaḥ amṛtena parivṛḍhaḥ mṛtyum adhyāste annam kṛtvā
atha eṣaḥ eva puruṣaḥ yaḥ ayam cakṣuṣi
yaḥ āditye saḥ atipuruṣaḥ
yaḥ vidyuti sa parama puruṣaḥ
ete ha vāva trayaḥ puruṣāḥ
ā ha asya ete jāyante
sa yaḥ ayam cakṣuṣi eṣaḥ anurūpaḥ nāma
anvaṅ hi eṣa sarvāṇi rūpāṇi
tam anurūpaḥ iti upāsīta
anvañci ha enam sarvāṇi rūpāṇi bhavanti
yaḥ āditye sa pratirūpaḥ
pratyaṅ hi eṣa sarvāṇi rūpāṇi
tam pratirūpaḥ iti upāsīta
pratyañci ha enam sarvāṇi rūpāṇi bhavanti
yaḥ vidyuti sa sarva rūpaḥ
sarvāṇi hi etasmin rūpāṇi
tam sarva rūpaḥ iti upāsīta
asmin
sarvāṇi ha asmin rūpāṇi bhavanti
ete ha vāva trayaḥ puruṣāḥ
ā ha asya ete jāyante yaḥ etat evam veda atha u yasya evam vidvān udgāyati
ayam evedam agra ākāśa āsīt
sa u evāpy etarhi
sa yaḥ sa ākāśa indra eva saḥ
sa yaḥ sa indra eṣa eva sa ya eṣa eva tapati
sa eṣa saptaraśmir vṛṣabhas tuviṣmān
tasya vāṅmayo raśmiḥ prāṅ pratiṣṭhitaḥ
sā yā sā vāg agniḥ saḥ
sa daśadhā bhavati śatadhā sahasradhāyutadhā prayutadhā niyutadhārbudadhā nyarbudadhā nikharvadhā padmam akṣitir vyomāntaḥ
sa eṣa etasya raśmir vāg bhūtvā sarvāsv āsu prajāsu pratyavasthitaḥ
sa yaḥ kaś ca vadaty etasyaiva raśminā vadati
atha manomayo dakṣiṇā pratiṣṭhitaḥ
tad yat tan manaś candramāḥ saḥ
sa daśadhā bhavati
sa eṣa etasya raśmir mano bhūtvā sarvāsv āsu prajāsu pratyavasthitaḥ
sa yaḥ kaś ca manuta etasyaiva raśminā manute
atha cakṣurmayaḥ pratyaṅ pratiṣṭhitaḥ
tad yat tac cakṣur ādityaḥ saḥ
sa daśadhā bhavati
sa eṣa etasya raśmiś cakṣur bhūtvā sarvāsv āsu prajāsu pratyavasthitaḥ
sa yaḥ kaś ca paśyaty etasyaiva raśminā paśyati
atha śrotramaya udaṅ pratiṣṭhitaḥ
tad yat tac chrotraṃ diśas tāḥ
sa daśadhā bhavati
sa eṣa etasya raśmiḥ śrotram bhūtvā sarvāsv āsu prajāsu pratyavasthitaḥ
sa yaḥ kaś ca śṛṇoty etasyaiva raśminā śṛṇoti
atha prāṇamaya ūrdhvaḥ pratiṣṭhitaḥ
sa yaḥ sa prāṇo vāyuḥ saḥ
sa daśadhā bhavati
sa eṣa etasya raśmiḥ prāṇo bhūtvā sarvāsv āsu prajāsu pratyavasthitaḥ
sa yaḥ kaś ca prāṇity etasyaiva raśminā prāṇiti
athāsumayas tiryaṅ pratiṣṭhitaḥ
sa ha sa īśāno nāma
sa daśadhā bhavati
sa eṣa etasya raśmir asur bhūtvā sarvāsv āsu prajāsu pratyavasthitaḥ
sa yaḥ kaś cāsumān etasyaiva raśmināsumān
athānnamayo 'rvāṅ pratiṣṭhitaḥ
tad yat tad annam āpas tāḥ
sa daśadhā bhavati śatadhā sahasradhāyutadhā prayutadhā niyutadhārbudadhā nyarbudadhā nikharvadhā padmam akṣitir vyomāntaḥ
sa eṣa etasya raśmir annam bhūtvā sarvāsv āsu prajāsu pratyavasthitaḥ
sa yaḥ kaś cāśnāty etasyaiva raśmināśnāti
sa eṣa saptaraśmir vṛṣabhas tuviṣmān
tad etad ṛcābhyanūcyate yaḥ saptaraśmir vṛṣabhas tuviṣmān avāsṛjat sartave sapta sindhūn
yo rauhiṇam asphurad vajrabāhur dyām ārohantaṃ sa janāsa indra iti
yaḥ saptaraśmir iti
sapta hy eta ādityasya raśmayaḥ
vṛṣabha iti
eṣa hy evāsām prajānām ṛṣabhaḥ
tuviṣmān iti
mahīyaivāsyaiṣā
avāsṛjat sartave sapta sindhūn iti
sapta hy ete sindhavaḥ
tair idaṃ sarvaṃ sitam
tad yad etair idaṃ sarvaṃ sitaṃ tasmāt sindhavaḥ
yo rauhiṇam asphurad vajrabāhur iti
eṣa hi rauhiṇam asphurad vajrabāhuḥ
dyām ārohantaṃ sa janāsa indra iti
eṣa hīndraḥ
tad yathā girim panthānaḥ samudiyur iti ha smāha śāṭyāyanir evam eta ādityasya raśmaya etam ādityaṃ sarvato 'piyanti
sa haivaṃ vidvān om ity ādadāna etair etasya raśmibhir etam ādityaṃ sarvato 'pyeti
tad etat sarvatodvāram aniṣedhaṃ sāma
anyatodvāraṃ hainad eka evābhraṃgam upāsate
ato 'nyathā vidyuḥ
atha ya etad evaṃ veda sa evaitat sarvatodvāram aniṣedhaṃ sāma veda
sā eṣā vidyut
yad etan maṇḍalaṃ samantam paripatati tat sāma
atha yat param atibhāti sa puṇyakṛtyāyai rasaḥ
tam abhyatimucyate
tad etad abhrātṛvyaṃ sāma
na ha vā indraḥ kaṃcana bhrātṛvyam paśyate
sa yathendro na kaṃcana bhrātṛvyam paśyata evam eva na kaṃcana bhrātṛvyam paśyate ya etad evaṃ vedātho yasyaivaṃ vidvān udgāyati
ayam evedam agra ākāśa āsīt
sa u evāpy etarhi
sa yaḥ sa ākāśa indra eva saḥ
sa yaḥ sa indraḥ sāmaiva tat
tasyaitasya sāmna iyam eva prācī digghiṅkāra iyam prastāva iyam ādir iyam udgītho 'sau pratihāro 'ntarikṣam upadrava iyam eva nidhanam
tad etat saptavidhaṃ sāma
sa ya evam etat saptavidhaṃ sāma veda yat kiṃ ca prācyāṃ diśi yā devatā ye manuṣyā ye paśavo yad annādyaṃ tat sarvaṃ hiṅkāreṇāpnoti
atha yad dakṣiṇāyāṃ diśi tat sarvam prastāvenāpnoti
atha yat pratīcyāṃ diśi tat sarvam ādināpnoti
atha yad udīcyāṃ diśi tat sarvam udgīthenāpnoti
atha yad amuṣyāṃ diśi tat sarvam pratihāreṇāpnoti
atha yad antarikṣe tat sarvam upadraveṇāpnoti
atha yad asyāṃ diśi yā devatā ye manuṣyā ye paśavo yad annādyaṃ tat sarvaṃ nidhanenāpnoti
sarvaṃ haivāsyāptam bhavati sarvaṃ jitaṃ na hāsya kaścana kāmo 'nāpto bhavati ya evaṃ veda
sa yaddha kiṃ ca kiṃ caivaṃ vidvān eṣu lokeṣu kurute svasya haiva tat svataḥ kurute
tad etad ṛcābhyanūcyate
yad dyāva indra te śataṃ śatam bhūmīr uta syuḥ
na tvā vajrint sahasraṃ sūryā anu na jātam aṣṭa rodasī iti
yad dyāva indra te śataṃ śatam bhūmīr uta syur iti
yac chataṃ dyāvaḥ syuḥ śatam bhūmyas tābhya eṣa evākāśo jyāyān
na tvā vajrint sahasraṃ sūryā anv iti
na hy etaṃ sahasraṃ cana sūryā anu
na jātam aṣṭa rodasī iti
na hy etaṃ jātaṃ rodanti
ime ha vāva rodasī tābhyām eṣa evākāśo jyāyān
etasmin hy evaite antaḥ
sa yaḥ sa ākāśa indra eva saḥ
sa yaḥ sa indra eṣa eva sa ya eṣa tapati
sa eṣo 'bhrāṇy atimucyamāna eti
tad yathaiṣo 'bhrāṇy atimucyamāna ety evam eva sa sarvasmāt pāpmano 'timucyamāna eti ya evaṃ vedātho yasyaivaṃ vidvān udgāyati
trivṛt sāma catuṣpād
brahma tṛtīyam
indraḥ tṛtīyam
prajāpatiḥ tṛtīyam
annam eva caturthaḥ pādaḥ
tat yat vai brahma sa prāṇaḥ
atha yaḥ indraḥ sā vāc
atha yaḥ prajāpatiḥ tat manaḥ
annam eva caturthaḥ pādaḥ
manaḥ eva hiṅkāraḥ
vāc prastāvaḥ
prāṇaḥ udgīthaḥ
annam eva caturthaḥ pādaḥ
karoti eva vācā
nayati prāṇena
gamayati manasā
tat etat niruddham yat manaḥ
tena yatra kāmayate tat ātmānam ca yajamānam ca dadhāti
atha adhidaivatam
candramāḥ eva hiṅkāraḥ
agniḥ prastāvaḥ
ādityaḥ udgīthaḥ
āpaḥ eva caturthaḥ pādaḥ
taddhi pratyakṣam annam
tāḥ vai etāḥ devatāḥ amāvāsyām rātrim saṃyanti
candramāḥ amāvāsyām rātrim ādityam praviśati ādityaḥ agnim
tat yat saṃyanti tasmāt sāma
sa ha vai sāma vid sa sāma veda yaḥ evam veda
tāsām vai etāsām devatānām ekaikā eva devatā sāma bhavati
eṣaḥ eva ādityaḥ trivṛt catuṣpād raśmayaḥ maṇḍalam puruṣaḥ
raśmayaḥ eva hiṅkāraḥ
tasmāt te prathamatas eva udyataḥ tāyante
maṇḍalam prastāvaḥ
puruṣaḥ udgīthaḥ
yāḥ etāḥ āpaḥ antar saḥ eva caturthaḥ pādaḥ
evam eva candramasaḥ raśmayaḥ maṇḍalam puruṣaḥ
raśmayaḥ eva hiṅkāraḥ
maṇḍalam prastāvaḥ
puruṣaḥ udgīthaḥ
yāḥ etāḥ āpaḥ antar saḥ eva caturthaḥ pādaḥ
catvāri anyāni
catvāri anyāni
tāni aṣṭau
aṣṭa akṣarā gāyatrī
gāyatram sāma
brahma u gāyatrī
tad u brahmābhisaṃpadyate
aṣṭāśaphāḥ paśavaḥ
athādhyātmam
idam eva cakṣus trivṛc catuṣpāc chuklaṃ kṛṣṇam puruṣaḥ
śuklam eva hiṅkāraḥ kṛṣṇam prastāvaḥ puruṣa udgītho yā imā āpo 'ntas sa eva caturthaḥ pādaḥ
idam ādityasyāyanam idaṃ candramasaḥ
catvārīmāni catvārīmāni
tāny aṣṭau
aṣṭākṣarā gāyatrī
gāyatraṃ sāma brahma u gāyatrī
tad u brahmābhisaṃpadyate
aṣṭāśaphāḥ paśavas teno paśavyam
sa yo 'yam pavate sa eṣa eva prajāpatiḥ
tad v eva sāma
tasyāyaṃ devo yo 'yaṃ cakṣuṣi puruṣaḥ
sa eṣa āhutim atimatyotkrāntaḥ
atha yāv etau candramāś cādityaś ca yāv etāv apsu dṛśyete etāv etayor devau
yaddha vā idam āhur devānāṃ devā ity ete ha te
ta eta āhutim atimatyotkrāntāḥ
taddha pṛthur vainyo divyān vrātyān papraccha yebhir vāta iṣitaḥ pravāti ye dadante pañca diśaḥ samīcīḥ
ya āhutīr atyamanyanta devā apāṃ netāraḥ katame ta āsann iti
te ha pratyūcur imām eṣām pṛthivīṃ vasta eko 'ntarikṣam pary eko babhūva
divam eko dadate yo vidhartā viśvā āśāḥ pratirakṣanty anya iti
imām eṣām pṛthivīṃ vasta eka ity agnir ha saḥ
antarikṣam pary eko babhūveti vāyur ha saḥ
divam eko dadate yo vidhartety ādityo ha saḥ
viśvā āśāḥ pratirakṣanty anya iti
etā ha vai devatā viśvā āśāḥ pratirakṣanti candramā nakṣatrāṇīti
tā etāḥ sāmaiva satyo vyūḍho annādyāya
athaitat sāma
tad āhuḥ saṃvatsara eva sāmeti
tasya vasanta eva hiṅkāraḥ
tasmāt paśavo vasantā hiṅkarikrataḥ samudāyanti
grīṣmaḥ prastāvaḥ
anirukto vai prastāvo 'nirukta ṛtūnāṃ grīṣmaḥ
varṣā udgīthaḥ
ud iva vai varṣaṃ gāyati
śarat pratihāraḥ
śaradi ha khalu vai bhūyiṣṭhā oṣadhayaḥ pacyante
hemanto nidhanam
nidhanakṛtā iva vai heman prajā bhavanti
tāv etāv antau saṃdhattaḥ
etad anv anantaḥ saṃvatsaraḥ
tasyaitāv antau yaddhemantaś ca vasantaś ca
etad anu grāmasyāntau sametaḥ
etad anu niṣkasyāntau sametaḥ
etad anv ahir bhogān paryāhṛtya śaye
tad yathā ha vai niṣkaḥ samantaṃ grīvā abhiparyakta evam anantaṃ sāma
sa ya evam etad anantaṃ sāma vedānantatām eva jayati
athaitat parjanye sāma
tasya purovāta eva hiṅkāraḥ
atha yad abhrāṇi saṃplāvayati sa prastāvaḥ
atha yat stanayati sa udgīthaḥ
atha yad vidyotate sa pratihāraḥ
atha yad varṣati tan nidhanam
tad etat parjanye sāma
sa ya evam etat parjanye sāma veda varṣuko hāsmai parjanyo bhavati
athaitat puruṣe sāma
tasyāyam eva hiṅkāro 'yam prastāvo 'yam udgītho 'yam pratihāra idaṃ nidhanam
tad etat puruṣe sāma
sa ya evam etat puruṣe sāma vedordhva eva prajayā paśubhir ārohann eti
ya u enat pratyag veda ye pratyañco lokās tāñ jayati
tasyāyam eva hiṅkāro 'yam prastāvo 'yam udgītho 'yam pratihāra idaṃ nidhanam
ye pratyañco lokās tāñ jayati
ya u enat tiryag veda ye tiryañco lokās tāñ jayati
tasya lomaiva hiṅkāras tvak prastāvo māṃsam udgītho 'sthi pratihāro majjā nidhanam
tasya trīṇy āvir gāyati prastāvam pratihāraṃ nidhanam
tasmāt puruṣasya trīṇy asthīny āvir dantāś ca dvayāś ca nakhāḥ
ye tiryañco lokās tāñjayati
ya u enat samyag veda ye samyañco lokās tāñ jayati
tasya mana eva hiṅkāro vāk prastāvaḥ prāṇa udgīthaś cakṣuḥ pratihāraḥ śrotraṃ nidhanam
ye samyañco lokās tāñ jayati
athaitad devatāsu sāma
tasya vāyur eva hiṅkāro 'gniḥ prastāva āditya udgīthaś candramā pratihāro diśa eva nidhanam
tad etad devatāsu sāma
sa ya evam etad devatāsu sāma veda devatānām eva salokatāṃ jayati
tasyaitās tisra āgā āgneyy ekaindry ekā vaiśvadevy ekā
sā yā mandrā sāgneyī
tayā prātassavanasyodgeyam
āgneyaṃ vai prātassavanam āgneyo 'yaṃ lokaḥ
svayāgayā prātassavanasyodgāyaty ṛdhnotīmaṃ lokam
atha yā ghoṣiṇy upabdimatī saindrī
tayā mādhyandinasya savanasyodgeyam
aindraṃ vai mādhyandinaṃ savanam aindro 'sau lokaḥ
svayāgayā mādhyandinasya savanasyodgāyaty ṛdhnoty amuṃ lokam
atha yāṃ vīṅkhayann iva prathayann iva gāyati sā vaiśvadevī
tayā tṛtīyasavanasyodgeyam
vaiśvadevaṃ vai tṛtīyasavanaṃ vaiśvadevo 'yam antarālokaḥ
svayāgayā tṛtīyasavanasyodgāyaty ṛdhnotīmam antarālokam
atho uccā khalv āhur ekayaivāgayodgeyaṃ yad evāsya madhyaṃ vāca iti
tad yayā vai vācā vyāyacchamāna udgāyati tad evāsya madhyaṃ vācaḥ
tayā vā etayā vācā sarvā vāca upagacchati
avyāsiktām ekasthāṃ śriyam ṛdhnoti ya evaṃ veda
atha yā krauñcā sā bārhaspatyā
sa yo brahmavarcasakāmaḥ syāt sa tayodgāyet
tad brahma vai bṛhaspatiḥ
tad vai brahmavarcasam ṛdhnoti
tathā ha brahmavarcasī bhavati
atha ha caikitāneya ekasyaiva sāmna āgāṃ gāyati gāyatrasyaiva
tad anavānaṃ geyam
tat sāmna evā pratihārād anavānaṃ geyam
tat prāṇo vai gāyatram
tad vai prāṇam ṛdhnoti
tathā ha sarvam āyur eti
atha ha brahmadattam caikitāneyam udgāyantam kuravaḥ upoduḥ ujjahihi sāma dālbhya iti
sa ha upodyamānaḥ nitarām jagau
tam ha ūcuḥ kim upodyamānaḥ nitarām agāsīḥ iti
sa ha uvāca idam vai loma iti etat eva etat pratyupaśṛṇmaḥ tasmāt u ye etat upāvādiṣuḥ lomaśāni iva teṣām śmaśānāni bhavitāraḥ atha vayam ud eva gātāraḥ smaḥ iti
atha ha rājā jaivaliḥ galūnasam ārkṣākāyaṇam śāmūla parṇābhyām utthitam papraccha ṛcā gātā śālāvatya sāmnā iti
na eva rājan ṛcā iti ha uvāca na sāmnā iti
tat yūyam tarhi sarve eva paṇāyyāḥ bhaviṣyatha ye evam vidvāṃsaḥ agāyata iti
atha yaddhāvakṣyad ṛcā ca sāmnā cāgāmeti dhītena vai tad yātayāmnāmalākāṇḍenāgāteti haināṃs tad avakṣyat
taddha tad uvāca svareṇa caiva hiṅkāreṇa cāgāmeti
atha ha satyādhivākaś caitrarathiḥ satyayajñam pauluṣitam uvāca prācīnayogeti mama ced vai tvaṃ sāma vidvān sāmnārtvijyaṃ kariṣyasi naiva tarhi punar dīkṣām abhidhyātāsīti
muhurdīkṣī hy āsa
sa hovāca yo vai sāmnaḥ śriyaṃ vidvān sāmnārtvijyaṃ karoti śrīmān eva bhavati
mano vāva sāmnaḥ śrīr iti
yo vai sāmnaḥ pratiṣṭhāṃ vidvān sāmnārtvijyaṃ karoti praty eva tiṣṭhati
vāg vāva sāmnaḥ pratiṣṭheti
yo vai sāmnaḥ suvarṇaṃ vidvān sāmnārtvijyaṃ karoty adhy asya gṛhe suvarṇaṃ gamyate
prāṇo vāva sāmnaḥ suvarṇam iti
yo vai sāmno 'pacitiṃ vidvān sāmnārtvijyaṃ karoty apacitimān eva bhavati
cakṣur vāva sāmno 'pacitir iti
yo vai sāmnaḥ śrutiṃ vidvān sāmnārtvijyaṃ karoti śrutimān eva bhavati
śrotraṃ vāva sāmnaḥ śrutir iti
catvāri vāk parimitā padāni tāni vidur brāhmaṇā ye manīṣiṇaḥ
guhā trīṇi nihitā neṅgayanti turīyaṃ vāco manuṣyā vadantīti
vāg eva sāma
vācā hi sāma gāyati
vāg evoktham
vācā hy ukthaṃ śaṃsati
vāg eva yajuḥ
vācā hi yajur anuvartate
tad yat kiṃ cārvācīnam brahmaṇas tad vāg eva sarvam
atha yad anyatra brahmopadiśyate
naiva hi tenārtvijyaṃ karoti
parokṣeṇaiva tu kṛtam bhavati
tasyā etasyai vāco manaḥ pādaś cakṣuḥ pādaḥ śrotram pādo vāg eva caturthaḥ pādaḥ
tad yad vai manasā dhyāyati tad vācā vadati
yac cakṣuṣā paśyati tad vācā vadati
yac chrotreṇa śṛṇoti tad vācā vadati
tad yad etat sarvaṃ vācam evābhisamayati tasmād vāg eva sāma
sa ha vai sāmavit sa sāma veda ya evaṃ veda
tasyā etasyai vācaḥ prāṇā evāsuḥ
eṣu hīdaṃ sarvam asūteti
tena ha etena asunā devāḥ jīvanti pitaraḥ jīvanti manuṣyāḥ jīvanti paśavaḥ jīvanti gandharva apsarasaḥ jīvanti sarvam idam jīvati
tat āhuḥ yat asunā idam sarvam jīvati kaḥ sāmnaḥ asuḥ iti
prāṇaḥ iti brūyāt
prāṇaḥ ha vāva sāmnaḥ asuḥ
saḥ eṣa prāṇaḥ vāci pratiṣṭhitaḥ
vāc u prāṇe pratiṣṭhitā
tau etau evam anyonyasmin pratiṣṭhitau
pratitiṣṭhati yaḥ evam veda
tat etat ṛcā abhyanūcyate aditiḥ dyauḥ aditiḥ antarikṣam aditiḥ mātā sa pitā sa putraḥ viśve devāḥ aditiḥ pañca janāḥ aditiḥ jātam aditiḥ janitvam iti
aditiḥ dyauḥ aditiḥ antarikṣam iti
eṣā vai dyauḥ
eṣā antarikṣam
aditiḥ mātā sa pitā sa putraḥ iti
eṣā vai mātā
eṣā pitā
eṣā putraḥ
viśve devāḥ aditiḥ pañca janāḥ iti
ye devāḥ asurebhyaḥ pūrve pañca janāḥ āsan yaḥ eva asau āditye puruṣaḥ yaḥ candramasi yaḥ vidyuti yaḥ apsu yaḥ ayam akṣan antar eṣaḥ eva te
tat eṣā eva
aditiḥ jātam aditiḥ janitvam iti
eṣā hi eva jātam
eṣā janitvam
āruṇir ha vāsiṣṭhaṃ caikitāneyam brahmacaryam upeyāya
taṃ hovācājānāsi saumya gautama yad idaṃ vayaṃ caikitāneyāḥ sāmaivopāsmahe
kāṃ tvaṃ devatām upāssa iti
sāmaiva bhagavanta iti hovāca
taṃ ha papraccha yad agnau tad vetthā3 iti
jyotir vā etat tasya sāmno yad vayaṃ sāmopāsmaha iti
yat pṛthivyāṃ tad vetthā3 iti
pratiṣṭhā vā eṣā tasya sāmno yad vayaṃ sāmopāsmaha iti
yad apsu tad vetthā3 iti
śāntir vā eṣā tasya sāmno yad vayaṃ sāmopāsmaha iti
yad antarikṣe tad vetthā3 iti
ātmā vā eṣa tasya sāmno yad vayaṃ sāmopāsmaha iti
yad vāyau tad vetthā3 iti
śrīr vā eṣā tasya sāmno yad vayaṃ sāmopāsmaha iti
yad dikṣu tad vetthā3 iti
vyāptir vā eṣā tasya sāmno yad vayaṃ sāmopāsmaha iti
yad divi tad vetthā3 iti
vibhūtir vā eṣā tasya sāmno yad vayaṃ sāmopāsmaha iti
yad āditye tad vetthā3 iti
tejo vā etat tasya sāmno yad vayaṃ sāmopāsmaha iti
yac candramasi tad vetthā3 iti
bhā vā eṣā tasya sāmno yad vayaṃ sāmopāsmaha iti
yan nakṣatreṣu tad vetthā3 iti
prajñā vā eṣā tasya sāmno yad vayaṃ sāmopāsmaha iti
yad anne tad vetthā3 iti
reto vā etat tasya sāmno yad vayaṃ sāmopāsmaha iti
yat paśuṣu tad vetthā3 iti
yaśo vā etat tasya sāmno yad vayaṃ sāmopāsmaha iti
yad ṛci tad vetthā3 iti
stomo vā eṣa tasya sāmno yad vayaṃ sāmopāsmaha iti
yad yajuṣi tad vetthā3 iti
karma vā etat tasya sāmno yad vayaṃ sāmopāsmaha iti
atha kim upāssa iti
akṣaram iti
katamat tad akṣaram iti
yat kṣaran nākṣīyateti
katamat tat kṣaran nākṣīyateti
indra iti
katamaḥ sa indra iti
yo 'kṣan ramata iti
katamaḥ sa yo 'kṣan ramata iti
iyaṃ devateti hovāca
yo 'yaṃ cakṣuṣi puruṣa eṣa indra eṣa prajāpatiḥ
sa samaḥ pṛthivyā sama ākāśena samo divā samaḥ sarveṇa bhūtena
eṣa paro divo dīpyate
eṣa evedaṃ sarvam ity upāsitavyaḥ
sa ya etad evaṃ veda jyotiṣmān pratiṣṭhāvāñchāntimān ātmavāñchrīmān vyāptimān vibhūtimāṃstejasvī bhāvān prajñāvān retasvī yaśasvī stomavān karmavān akṣaravān indriyavān sāmanvī bhavati
tadv etad ṛcābhyanūcyate
rūpaṃ rūpam pratirūpo babhūva tad asya rūpam praticakṣaṇāya
indro māyābhiḥ pururūpa īyate yuktā hy asya harayaḥ śatā daśeti
rūpaṃ rūpam pratirūpo babhūveti
rūpaṃ rūpaṃ hy eṣa pratirūpo babhūva
tad asya rūpam praticakṣaṇāyeti
praticakṣaṇāya hāsyaitad rūpam
indro māyābhiḥ pururūpa īyata iti
māyābhir hy eṣa etat pururūpa īyate
yuktā hy asya harayaḥ śatā daśeti
sahasraṃ haita ādityasya raśmayaḥ
te 'sya yuktās tair idaṃ sarvaṃ harati
tad yad etair idaṃ sarvaṃ harati tasmāddharayaḥ
rūpaṃ rūpam maghavā bobhavīti māyāḥ kṛṇvānaḥ pari tanvaṃ svām
trir yad divaḥ pari muhūrtam āgāt svair mantrair anṛtupā ṛtāveti
rūpaṃ rūpam maghavā bobhavītīti
rūpaṃ rūpaṃ hy eṣa maghavā bobhavīti
māyāḥ kṛṇvānaḥ pari tanvaṃ svām iti
māyābhir hy eṣa etat svāṃ tanuṃ gopāyati
trir yad divaḥ pari muhūrtam āgād iti
trir ha vā eṣa etasya muhūrtasyemām pṛthivīṃ samantaḥ paryetīmāḥ prajāḥ saṃcakṣāṇaḥ
svair mantrair anṛtupā ṛtāveti
anṛtupā hy eṣa etad ṛtāvā
taddha pṛthur vainyo divyān vrātyān papracchendram uktham ṛcam udgītham āhur brahma sāma prāṇaṃ vyānam
mano vā cakṣur apānam āhuḥ śrotraṃ śrotriyā bahudhā vadantīti
te pratyūcur ṛṣaya ete mantrakṛtaḥ purājāḥ punar ājāyante vedānāṃ guptyai kam te vai vidvāṃso vainya tad vadanti samānam puruṣam bahudhā niviṣṭam iti
imāṃ ha vā tad devatāṃ trayyāṃ vidyāyām imāṃ samānām abhy eka āpayanti naike
yo ha vāvaitad evaṃ veda sa evaitāṃ devatāṃ samprati veda
sa eṣa indra udgīthaḥ
sa yadaiṣa indra udgītha āgacchati naivodgātuś copagātṝṇāṃ ca vijñāyate
ita evordhvaḥ svar udeti
sa upari mūrdhno lelāyati
sa vidyād āgamad indro neha kaścana pāpmā nyaṅgaḥ pariśekṣyata iti
tasmin ha na kaścana pāpmā nyaṅgaḥ pariśiṣyate
tad etad abhrātṛvyaṃ sāma
na ha vā indraḥ kaṃcana bhrātṛvyam paśyate
sa yathendro na kaṃcana bhrātṛvyam paśyata evam eva na kaṃcana bhrātṛvyam paśyate ya etad evaṃ vedātho yasyaivaṃ vidvān udgāyati
prajāpatir vai vedo 'gra āsīt
saḥ akāmayata bahuḥ syām prajāyeya bhūmānam gaccheyam iti
sa ṣoḍaśadhā ātmānam vyakuruta
bhadram ca samāptiḥ ca ābhūtiḥ ca sambhūtiḥ ca bhūtam ca sarvam ca rūpam ca aparimitam ca śrīḥ ca yaśaḥ ca nāma ca agram ca sajātāḥ ca payaḥ ca mahīyā ca rasaḥ ca
tat yat bhadram hṛdayam asya tat
tatas saṃvatsaram asṛjata
tat asya saṃvatsaraḥ anūpatiṣṭhate
samāptiḥ karma asya tat
karmaṇā hi samāpnoti
tatas ṛtūn asṛjata
tat asya ṛtavaḥ anūpatiṣṭhante
ābhūtiḥ annam asya tat
tat caturdhā bhavati
tatas māsān ardha māsān ahorātrāṇi uṣasaḥ asṛjata
tat asya māsāḥ ardha māsāḥ ahorātrāṇi uṣasaḥ anūpatiṣṭhante
sambhūtiḥ retaḥ asya tat
retasaḥ hi sambhavati
tatas candramasam asṛjata
tat asya candramāḥ anūpatiṣṭhate
tasmāt sa retasaḥ pratirūpaḥ
bhūtam prāṇaḥ asya saḥ
tatas vāyum asṛjata
tat asya vāyuḥ anūpatiṣṭhate
sarvam apānaḥ asya saḥ
tatas paśūn asṛjata
tat asya paśavaḥ anūpatiṣṭhante
rūpam vyānaḥ asya saḥ
tatas prajāḥ asṛjata
tat asya prajāḥ anūpatiṣṭhante
tasmāt āsu prajāsu rūpāṇi adhigamyante
aparimitam manaḥ asya tat
tatas diśaḥ asṛjata
tat asya diśaḥ anūpatiṣṭhante
tasmāt tāḥ aparimitāḥ
aparimitam iva hi manaḥ
śrīḥ vāc asya sā
tatas samudram asṛjata
tat asya samudraḥ anūpatiṣṭhate
yaśaḥ tapaḥ asya tat
tatas agnim asṛjata
tat asya agniḥ anūpatiṣṭhate
tasmāt sa mathitāt iva saṃtaptāt iva jāyate
nāma cakṣuḥ asya tat
tata ādityam asṛjata
tad asyādityo 'nūpatiṣṭhate
agram mūrdhāsya saḥ
tato divam asṛjata
tad asya dyaur anūpatiṣṭhate
sajātā aṅgāny asya tāni
aṅgair hi saha jāyate
tato vanaspatīn asṛjata
tad asya vanaspatayo 'nūpatiṣṭhante
payo lomāny asya tāni
tata oṣadhīr asṛjata
tad asyauṣadhayo 'nūpatiṣṭhante
mahīyā māṃsāny asya tāni
māṃsair hi saha mahīyate
tato vayāṃsy asṛjata
tad asya vayāṃsy anūpatiṣṭhante
tasmāt tāni prapatiṣṇūni
prapatiṣṇūnīva mahāmāṃsāni
raso majjāsya saḥ
tataḥ pṛthivīm asṛjata
tad asya pṛthivy anūpatiṣṭhate
sa haivaṃ ṣoḍaśadhātmānaṃ vikṛtya sārdhaṃ samait
tad yat sārdhaṃ samaitat tat sāmnaḥ sāmatvam
sa evaiṣa hiraṇmayaḥ puruṣa udatiṣṭhat prajānāṃ janitā
deva asurāḥ aspardhanta
te devāḥ prajāpatim upādhāvan jayāma asurān iti
saḥ abravīt na vai mām yūyam vittha na asurāḥ yat vai mām yūyam vidyāta tatas vai yūyam eva syāta parā asurāḥ bhaveyuḥ iti
tat vai brūhi iti abruvan
saḥ abravīt puruṣaḥ prajāpatiḥ sāma iti mā upāddhvam tatas vai yūyam eva bhaviṣyatha parā asurāḥ bhaviṣyanti iti
tam puruṣaḥ prajāpatiḥ sāma iti upāsata
tatas vai devāḥ abhavan parā asurāḥ
sa yaḥ ha evam vidvān puruṣaḥ prajāpatiḥ sāma iti upāste bhavati ātmanā parā asya dviṣan bhrātṛvyaḥ bhavati
devā vai vijigyānā abruvan dvitīyaṃ karavāmahai
mādvitīyā bhūmeti
te 'bruvan sāmaiva dvitīyaṃ karavāmahai
sāmaiva no dvitīyam astv iti
ta ime dyāvāpṛthivī abruvan sametaṃ sāma prajanayatam iti
so 'sāv asyā abībhatsata
so 'bravīd bahu vā etasyāṃ kiṃca kiṃca kurvanty adhiṣṭhīvanty adhicaranty adhyāsate
punīta nv enām apūtā vā iti
te gāthām abruvan tvayā punāmeti
kiṃ tatas syād iti
śatasaniḥ syā iti
tatheti
te gāthayāpunan
tasmād uta gāthayā śataṃ sunoti
te kumbyām abruvan tvayā punāmeti
kiṃ tatas syād iti
śatasaniḥ syā iti
tatheti
te kumbyayāpunan
tasmād uta kumbyayā śataṃ sunoti
te nārāśaṃsīm abruvan tvayā punāmeti
kiṃ tatas syād iti
śatasaniḥ syā iti
tatheti
te nārāśaṃsyāpunan
tasmād uta nārāśaṃsyā śataṃ sunoti
te raibhīm abruvan tvayā punāmeti
kiṃ tatas syād iti
śatasaniḥ syā iti
tatheti
te raibhyāpunan
tasmād uta raibhyā śataṃ sunoti
seyam pūtā
athāmum abravīd bahu vai kiṃca kiṃca pumāṃś carati
tvam anupunīṣveti
sa ailabenāpunīta
pūtāni ha vā asya sāmāni pūtā ṛcaḥ pūtāni yajūṃṣi pūtam anūktam pūtaṃ sarvam bhavati ya evaṃ veda
te sametya sāma prājanayatām
tad yat sametya sāma prājanayatāṃ tat sāmnaḥ sāmatvam
tad idaṃ sāma sṛṣṭam ada utkramya lelāyad atiṣṭhat
tasya sarve devā mamatvina āsan mama mameti
te 'bruvan vīdam bhajāmahā iti
tasya vibhāge na samapādayan
tān prajāpatir abravīd apeta
mama vā etat
aham eva vo vibhakṣyāmīti
so 'gnim abravīt tvaṃ vai me jyeṣṭhaḥ putrāṇām asi
tvam prathamo vṛṇīṣveti
so 'bravīn mandraṃ sāmno vṛṇe 'nnādyam iti
sa ya etad gāyād annāda eva so 'san mām u sa devānām ṛchād ya evaṃ vidvāṃsam etad gāyantam upavadād iti
athendram abravīt tvam anuvṛṇīṣveti
so 'bravīd ugraṃ sāmno vṛṇe śriyam iti
sa ya etad gāyāc chrīmān eva so 'san mām u sa devānām ṛchād ya evaṃ vidvāṃsam etad gāyantam upavadād iti
atha somam abravīt tvam anuvṛṇīṣveti
so 'bravīd valgu sāmno vṛṇe priyam iti
sa ya etad gāyāt priya eva sa kīrteḥ priyaś cakṣuṣaḥ priyaḥ sarveṣām asan mām u sa devānām ṛchād ya evaṃ vidvāṃsam etad gāyantam upavadād iti
atha bṛhaspatim abravīt tvam anuvṛṇīṣveti
so 'bravīt krauñcaṃ sāmno vṛṇe brahmavarcasam iti
sa ya etad gāyād brahmavarcasy eva so 'san mām u sa devānām ṛchād ya evaṃ vidvāṃsam etad gāyantam upavadād iti
atha viśvān devān abravīd yūyam anuvṛṇīdhvam iti
te 'bruvan vaiśvadevaṃ sāmno vṛṇīmahe prajananam iti
sa ya etad gāyāt prajāvān eva so 'sad asmān u devānām ṛchād ya evaṃ vidvāṃsam etad gāyantam upavadād iti
atha paśūn abravīd yūyam anuvṛṇīdhvam iti
te 'bruvan vāyur vā asmākam īśe
sa eva no variṣyata iti
te vāyuś ca paśavaś cābruvan niruktaṃ sāmno vṛṇīmahe paśavyam iti
sa ya etad gāyāt paśumān eva so 'sad asmān u ca sa vāyuṃ ca devānām ṛchād ya evaṃ vidvāṃsam etad gāyantam upavadād iti
atha prajāpatir abravīd aham anuvariṣya iti
so 'bravīd aniruktaṃ sāmno vṛṇe svargyam iti
sa ya etad gāyāt svargaloka eva so 'san mām u sa devānām ṛchād ya evaṃ vidvāṃsam etad gāyantam upavadād iti
atha varuṇam abravīt tvam anuvṛṇīṣveti
so 'bravīd yad vo na kaścanāvṛta tad aham parihariṣya iti
kim iti
apadhvāntaṃ sāmno vṛṇe 'paśavyam iti
sa ya etad gāyād apaśur eva so 'san mām u sa devānām ṛchād ya etad gāyād iti
tāni vā etāny aṣṭau gītāgītāni sāmnaḥ
imāny u ha vai sapta gītāni
atheyam eva vāruṇy āgāgītā
sa yāṃ ha kāṃ caivaṃ vidvān etāsāṃ saptānām āgānāṃ gāyati gītam evāsya bhavaty etān u kāmān rādhnoti ya etāsu kāmāḥ
athemām eva vāruṇīm āgāṃ na gāyet
dvayaṃ vāvedam agra āsīt sac caivāsac ca
tayor yat sat tat sāma tan manaḥ sa prāṇaḥ
atha yad asat sark sā vāk so 'pānaḥ
tad yan manaś ca prāṇaś ca tat samānam
atha yā vāk cāpānaś ca tat samānam
idam āyatanam manaś ca prāṇaś cedam āyatanaṃ vāk cāpānaś ca
tasmāt pumān dakṣiṇato yoṣām upaśete
seyam ṛg asmin sāman mithunam aicchata
tām apṛcchat kā tvam asīti
sāham asmīty abravīt
atha vā aham amo 'smīti
tad yat sā cāmaś ca tat sāmābhavat tat sāmnaḥ sāmatvam
tau vai saṃbhavāveti
nety abravīt svasā vai mama tvam asy anyatra mithunam icchasveti
sābravīn na vai taṃ vindāmi yena sambhaveyam
tvayaiva saṃbhavānīti
sā vai punīṣvety abravīt
apūtā vā asīti
sāpunīta yad idaṃ viprā vadanti tena
sābravīt kvedam bhaviṣyatīti
pratyūhety abravīt
dhīr vā eṣā
prajānāṃ jīvanaṃ vā etad bhaviṣyatīti
tatheti
tat pratyauhat
tasmād eṣā dhīr eva prajānāṃ jīvanam eva
punīṣvety abravīt
sāpunīta gāthayā sāpunīta kumbyayā sāpunīta nārāśaṃsyā sāpunīta purāṇetihāsena sāpunīta yad idam ādāya nāgāyanti tena
sābravīt kvedam bhaviṣyatīti
pratyūhety abravīt
dhīr vā eṣā
prajānāṃ jīvanaṃ vā etad bhaviṣyatīti
tatheti
tat pratyauhat
tasmād eṣā dhīr v eva prajānāṃ jīvanam v eva
punīṣvaivety abravīt
sā madhunāpunīta
tasmād uta brahmacārī madhu nāśnīyād vedasya palāva iti
kāmaṃ ha tv ācāryadattam aśnīyāt
athark sāmābravīd bahu vai kiṃ ca kiṃ ca pumāṃś carati
tvam anupunīṣveti
sa bharaṇḍakeṣṇenāpunīta
pūtāni ha vā asya sāmāni pūtā ṛcaḥ pūtāni yajūṃṣi pūtam anūktam pūtaṃ sarvam bhavati ya evaṃ veda
tābhyāṃ sado mithunāya paryaśrayan
tasmād upavasathīyāṃ rātriṃ sadasi na śayīta
atra hy etāv ṛksāme upavasathīyāṃ rātriṃ sadasi sambhavataḥ
sa yathā śreyasa upadraṣṭaivaṃ hi śaśvad īśvaro 'nulabdhaḥ parābhavitoḥ
atho āhur udgātur mukhe sambhavataḥ
udgātur eva mukhaṃ nekṣeteti
tad u vā āhuḥ kāmam evodgātur mukham īkṣeta
upavasathīyām evaitāṃ rātriṃ sadasi na śayīta
atra hy evaitāv ṛksāme upavasathīyāṃ rātriṃ sadasi sambhavata iti
tāṃ sambhaviṣyann āhāmo 'ham asmi sā tvaṃ sā tvam asy amo 'ham
sā mām anuvratā bhūtvā prajāḥ prajanayāvahai
ehi saṃbhavāvahā iti
tāṃ sambhavann atyaricyata
so 'bravīn na vai tvānubhavāmi
virāḍ bhūtvā prajanayāveti
tatheti
tau virāḍ bhūtvā prājanayatām
hiṅkāraś cāhāvaś ca prastāvaś ca prathamā codgīthaś ca madhyamā ca pratihāraś cottamā ca nidhanaṃ ca vaṣaṭkāraś caivaṃ virāḍ bhūtvā prājanayatām
te amum ajanayatāṃ yo 'sau tapati
te vyadravatām
mat adhi abhūt mat adhi abhūt iti
tasmāt āhuḥ madhu putraḥ iti
tasmāt uta striyaḥ madhu na aśnanti putrāṇām idam vratam carāmaḥ iti vadantīḥ
tat ayam tṛcaḥ anūdaśrayata
iyam eva gāyatrī
antarikṣam triṣṭubh
asau jagatī
tasya etat tṛcaḥ
saḥ upariṣṭāt sāma adhyāhitam tapati
saḥ adhruvaḥ iva āsīt
sa na ūrdhvaḥ atapat
sa devān abravīt ud mā gāyata iti
kim tatas syāt iti
śriyam vaḥ prayaccheyam mām iha dṛṃheta iti
tathā iti
tam udagāyan
tam etat atra adṛṃhan
tebhyaḥ śriyam prāyacchat
sā eṣā devānām śrīḥ
tatas etat ūrdhvaḥ tapati
sa na arvāṅ atapat
saḥ ṛṣīn abravīt anu mā gāyata iti
kim tatas syāt iti
śriyam vaḥ prayaccheyam mām iha dṛṃheta iti
tathā iti
tam anvagāyan
tam etat atra adṛṃhan
tebhyaḥ śriyam prāyacchat
sā eṣā ṛṣīṇām śrīḥ
tatas etat arvāṅ tapati
sa na tiryaṅ atapat
sa gandharva apsarasaḥ abravīt ā mā gāyata iti
kim tatas syāt iti
śriyam vaḥ prayaccheyam mām iha dṛṃheta iti
tathā iti
tam āgāyan
tam etat atra adṛṃhan
tebhyaḥ śriyam prāyacchat
sā eṣā gandharva apsarasām śrīḥ
tatas etat tiryaṅ tapati
tāni vai etāni trīṇi sāmnaḥ udgītam anugītam āgītam
tat yathā idam vayam āgāya udgāyāmaḥ etat udgītam
atha yat yathā āgītam tat anugītam
atha yat kim ca iti sāmnaḥ tat āgītam
etāni hi eva trīṇi sāmnaḥ
āpo vā idam agre mahat salilam āsīt
sa ūrmir ūrmim askandat
tato hiraṇmayau kukṣyau samabhavatāṃ te evarksāme
seyam ṛg idaṃ sāmābhyaplavata
tām apṛcchat kā tvam asīti
sāham asmīty abravīt
atha vā aham amo 'smīti
tad yat sā cāmaś ca tat sāmnaḥ sāmatvam
tau vai saṃbhavāveti
nety abravīt svasā vai mama tvam asi
anyatra mithunam icchasveti
sā parāplavata mithunam icchamānā
sā samāḥ sahasraṃ saptatīḥ paryaplavata
tad eṣa ślokaḥ
strī smaivāgre saṃcaratīcchantī salile patim
samāḥ sahasraṃ saptatīs tato 'jāyata paśyata iti
asau vā ādityaḥ paśyataḥ
eṣa eva tad ajāyata
etena hi paśyati
sāvittvā nyaplavata
sābravīn na vai taṃ vindāmi yena sambhaveyam
tvayaiva saṃbhavānīti
sā vai dvitīyām icchasvety abravīn na vai maikodyaṃsyasīti
sā dvitīyāṃ vittvā nyaplavata
tṛtīyām icchasvaivety abravīn no vāva mā dve udyaṃsyatha iti
sā tṛtīyāṃ vittvā nyaplavata
so 'bravīd atra vai modyaṃsyatheti
sa yad ekayāgre samavadata tasmād ekarce sāma
atha yad dve apāsedhat tasmād dvayor na kurvanti
atha yat tisṛbhiḥ samapādayat tasmād u tṛce sāma
tā abravīt punīdhvaṃ na pūtā vai stheti
sā gāyatrī gāthayāpunīta nārāśaṃsyā triṣṭub raibhyā jagatī
bhīmam bata malam apāvadhiṣateti
tasmād bhīmalā dhiyo vā etāḥ
dhiyo vā imā malam apāvadhiṣateti
tasmād u bhīmalāḥ
tasmād u gāyatāṃ nāśnīyāt
malena hy ete jīvanti
athark sāmābravīd bahu vai kiṃ ca kiṃ ca pumāṃś carati
tvam anupunīṣveti
sa ūrdhvagaṇenāpunīta
pūtāni ha vā asya sāmāni pūtā ṛcaḥ pūtāni yajūṃṣi pūtam anūktam pūtaṃ sarvam bhavati ya evaṃ veda
tābhyāṃ diśo mithunāya paryauhan
tāṃ sambhaviṣyann ahvayatāmo 'ham asmi sā tvaṃ sā tvam asy amo 'ham iti
tām etad ubhayato vācātyaricyata hiṅkāreṇa purastāt stobhena madhyato nidhanenopariṣṭāt
ati tisro brāhmaṇāyanīḥ sadṛśī ricyate ya evaṃ veda
tayor yaḥ sambhavator ūrdhvaḥ śūṣo 'dravat prāṇās te
te prāṇā evordhvā adravan
so 'sāv ādityaḥ sa eṣa eva ud agnir eva gī candramā eva tham
sāmāny eva ud ṛca eva gī yajūṃṣy eva tham ity adhidevatam
athādhyātmam
prāṇa eva ud vāg eva gī mana eva tham
sa eṣo 'dhidevataṃ cādhyātmaṃ codgīthaḥ
sa ya evam etad adhidevataṃ cādhyātmaṃ codgīthaṃ vedaitena hāsya sarveṇodgītam bhavaty etasmād u eva sarvasmād āvṛścyate ya evaṃ vidvāṃsam upavadati
tad yad idam āhuḥ ka udagāsīr iti ka etam ādityam agāsīr iti ha vā etat pṛcchanti
etaṃ ha vā etaṃ trayyā vidyayā gāyanti
yathā vīṇāgāthino gāpayeyur evam
sa eṣa hradaḥ kāmānām pūrṇo yan manaḥ
tasyaiṣā kulyā yad vāk
tad yathā vā apo hradāt kulyayoparām upanayanty evam evaitan manaso 'dhi vācodgātā yajamānam yasya kāmān prayacchati
sa ya udgātāraṃ dakṣiṇābhir ārādhayati taṃ sā kulyopadhāvati
ya u enaṃ nārādhayati sa u tām apihanti
atha vā ataḥ prattiś caiva pratigrahaś ca
tad dhūmam iti vai pradīyate
tad vācā yajamānāya pradeyam manasātmane
tathā ha sarvaṃ na prayacchati
tad yad idaṃ sambhavato reto 'sicyata tad aśayat
yathā hiraṇyam avikṛtaṃ lelāyad evam
tasya sarve devā mamatvina āsan mama mameti
te 'bruvan vīdaṃ karavāmahā iti
te 'bruvañchreyo vā idam asmat
ātmabhir evainad vikaravāmahā iti
tad ātmabhir eva vyakurvata
teṣāṃ vāyur eva hiṅkāra āsāgniḥ prastāva indra ādiḥ somabṛhaspatī udgītho 'śvinau pratihāro viśve devā upadravaḥ prajāpatir eva nidhanam
etā vai sarvā devatā etā hiraṇyam
asya sarvābhir devatābhiḥ stutam bhavati ya evaṃ veda
etābhya u eva sa sarvābhyo devatābhya āvṛścyate ya evaṃ vidvāṃsam upavadati
atha ha brahmadattaś caikitāneyaḥ kuruṃ jagāmābhipratāriṇaṃ kākṣasenim
sa hāsmai madhuparkaṃ yayāca
atha hāsya vai prapadya purohito 'nte niṣasāda śaunakaḥ
taṃ hānāmantrya madhuparkam papau
taṃ hovāca kiṃ vidvān no dālbhyānāmantrya madhuparkam pibasīti
sāmavairyam prapadyeti hovāca
taṃ ha tatraiva papraccha yad vāyau tad vetthā3 iti
hiṅkāro vā asya sa iti
yad agnau tad vetthā3 iti
prastāvo vā asya sa iti
yad indre tad vetthā3 iti
ādir vā asya sa iti
yat somabṛhaspatyos tad vetthā3 iti
udgītho vā asya sa iti
yad aśvinos tad vetthā3 iti
pratihāro vā asya sa iti
yad viśveṣu deveṣu tad vetthā3 iti
upadravo vā asya sa iti
yat prajāpatau tad vetthā3 iti
nidhanaṃ vā asya tad iti hovāca
ārṣeyaṃ vā asya tad bandhutā vā asya seti
sa hovāca namas te 'stu bhagavo vidvān apā madhuparkam iti
atha hetaraḥ papraccha kiṃdevatyaṃ sāmavairyam prapadyeti
yaddevatyāsu stuvata iti hovāca taddevatyam iti
tad etat sādhv eva pratyuktam
vyāptir vā asyaiṣeti hovāca brūhy eveti
medaṃ te namo 'karmeti hovāca
maiva no 'tiprākṣīr iti
sa hovācāprakṣyaṃ vāva tvā devatām aprakṣyaṃ vāva tvā devatāyai devatāḥ
vāgdevatyaṃ sāma vāco mano devatā manasaḥ paśavaḥ paśūnām oṣadhaya oṣadhīnām āpaḥ
tad etad adbhyo jātaṃ sāmāpsu pratiṣṭhitam iti
devāsurā aspardhanta
te devā manasodagāyan
tad eṣām asurā abhidrutya pāpmanā samasṛjan
tasmād bahu kiṃ ca kiṃ ca manasā dhyāyati
puṇyaṃ cainena dhyāyati pāpaṃ ca
te vācodagāyan
tāṃ tathaivākurvan
tasmād bahu kiṃ ca kiṃ ca vācā vadati
satyaṃ cainayā vadaty anṛtaṃ ca
te cakṣuṣodagāyan
tat tathaivākurvan
tasmād bahu kiṃ ca kiṃ ca cakṣuṣā paśyati
darśanīyaṃ cainena paśyaty adarśanīyaṃ ca
te śrotreṇodagāyan
tat tathaivākurvan
tasmād bahu kiṃ ca kiṃ ca śrotreṇa śṛṇoti
śravaṇīyaṃ cainena śṛṇoty aśravaṇīyaṃ ca
te 'pānenodagāyan
taṃ tathaivākurvan
tasmād bahu kiṃ ca kiṃ cāpānena jighrati
surabhi cainena jighrati durgandhi ca
te prāṇenodagāyan
athāsurā ādravaṃs tathā kariṣyāma iti manyamānāḥ
sa yathāśmānam ṛtvā loṣṭo vidhvaṃsetaivam evāsurā vyadhvaṃsanta
sa eṣo 'śmākhaṇaṃ yat prāṇaḥ
sa yathāśmānam ākhaṇam ṛtvā loṣṭo vidhvaṃsata evam eva sa vidhvaṃsate ya evaṃ vidvāṃsam upavadati
devānām vai ṣaṭ udgātāraḥ āsan vāc ca manaḥ ca cakṣuḥ ca śrotram ca apānaḥ ca prāṇaḥ ca
te adhriyanta tena udgātrā dīkṣāmahai yena apahatya mṛtyum apahatya pāpmānam svargam lokam iyāma iti
te abruvan vācā udgātrā dīkṣāmahai iti
te vācā udgātrā adīkṣanta
sa yat eva vācā vadati tat ātmane āgāyat atha ye itare kāmāḥ tān devebhyaḥ
tām pāpmā anvasṛjyata
sa yat eva vācā pāpam vadati saḥ eva sa pāpmā
te abruvan na vai naḥ ayam mṛtyum na pāpmānam atyavākṣīt manasā udgātrā dīkṣāmahai iti
te manasodgātrādīkṣanta
sa yat eva manasā dhyāyati tat ātmane āgāyat atha ye itare kāmāḥ tān devebhyaḥ
tat pāpmānvasṛjyata
sa yad eva manasā pāpaṃ dhyāyati sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
cakṣuṣodgātrā dīkṣāmahā iti
te cakṣuṣodgātrādīkṣanta
sa yad eva cakṣuṣā paśyati tad ātmana āgāyad atha ya itare kāmās tān devebhyaḥ
tat pāpmānvasṛjyata
sa yad eva cakṣuṣā pāpam paśyati sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
śrotreṇodgātrā dīkṣāmahā iti
te śrotreṇodgātrādīkṣanta
sa yad eva śrotreṇa śṛṇoti tad ātmana āgāyad atha ya itare kāmās tān devebhyaḥ
tat pāpmānvasṛjyata
sa yad eva śrotreṇa pāpaṃ śṛṇoti sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
apānenodgātrā dīkṣāmahā iti
te 'pānenodgātrādīkṣanta
sa yad evāpānenāpāniti tad ātmana āgāyad atha ya itare kāmās tān devebhyaḥ
tam pāpmānvasṛjyata
sa yad evāpānena pāpaṃ gandham apāniti sa eva sa pāpmā
te abruvan na u nvāva naḥ ayam mṛtyum na pāpmānam atyavākṣīt prāṇena udgātrā dīkṣāmahai iti
te prāṇena udgātrā adīkṣanta
sa yat eva prāṇena prāṇiti tat ātmane āgāyat atha ye itare kāmāḥ tān devebhyaḥ
tam pāpmā na anvasṛjyata
na hi etena prāṇena pāpam vadati na pāpam dhyāyati na pāpam paśyati na pāpam śṛṇoti na pāpam gandham apāniti
tena apahatya mṛtyum apahatya pāpmānam svargam lokam āyan
apahatya ha eva mṛtyum apahatya pāpmānam svargam lokam eti yaḥ evam veda
sā yā sā vāc āsīt saḥ agniḥ abhavat
atha yat tat manaḥ āsīt sa candramāḥ abhavat
atha yat tat cakṣuḥ āsīt saḥ ādityaḥ abhavat
atha yat tat śrotram āsīt tāḥ imāḥ diśaḥ abhavan
tāḥ u eva viśve devāḥ
atha yaḥ saḥ apānaḥ āsīt sa bṛhaspatiḥ abhavat
yat asyai vācaḥ bṛhatyai patiḥ tasmāt bṛhaspatiḥ
atha yaḥ sa prāṇaḥ āsīt sa prajāpatiḥ abhavat
saḥ eṣa putrī prajāvān udgīthaḥ yaḥ prāṇaḥ
tasya svaraḥ eva prajāḥ
prajāvān bhavati yaḥ evam veda
tam ha etam eke pratyakṣam eva gāyanti prāṇa prāṇa prāṇa hum bhās ovā iti
tat u ha uvāca śāṭyāyaniḥ tatas etam arhati pratyakṣam gātum yat vāva vācā karoti tat etat eva asya kṛtam bhavati iti
atha vai atas ṛk sāmnoḥ eva prajātiḥ
sa yat hiṃkaroti abhi eva tena krandati
atha yat prastauti ā eva tena plavate
atha yat ādim ādatte retaḥ eva tena siñcati
atha yat udgāyati retaḥ eva tena siktam saṃbhāvayati
atha yat pratiharati retaḥ eva tena sambhūtam pravardhayati
atha yat upadravati retaḥ eva tena pravṛddham vikaroti
atha yat nidhanam upaiti retaḥ eva tena vikṛtam prajanayati
sā eṣā ṛk sāmnoḥ prajātiḥ
sa yaḥ evam etām ṛk sāmnoḥ prajātim veda pra ha enam ṛc sāmanī janayataḥ
eṣa evedam agra āsīd ya eṣa tapati
sa eṣa sarveṣām bhūtānāṃ tejo hara indriyaṃ vīryam ādāyordhva udakrāmat
so 'kāmayataikam evākṣaraṃ svādu mṛdu devānāṃ vanāmeti
sa tapo 'tapyata
sa tapas taptvaikam evākṣaram abhavat
taṃ devāś carṣayaś copasamaipsan
athaiṣo 'surān bhūtahano 'sṛjataitasya pāpmano 'nanvāgamāya
taṃ vācopasamaipsan
te vācaṃ samārohan
teṣāṃ vācam paryādatta
tasmāt paryādattā vāk
satyaṃ ca hy enayā vadaty anṛtaṃ ca
tam manasopasamaipsan
te manaḥ samārohan
teṣām manaḥ paryādatta
tasmāt paryādattam manaḥ
puṇyaṃ ca hy enena dhyāyati pāpaṃ ca
taṃ cakṣuṣopasamaipsan
te cakṣuḥ samārohan
teṣāṃ cakṣuḥ paryādatta
tasmāt paryāttaṃ cakṣuḥ
darśanīyaṃ ca hy enena paśyaty adarśanīyaṃ ca
taṃ śrotreṇopasamaipsan
te śrotraṃ samārohan
teṣāṃ śrotram paryādatta
tasmāt paryāttaṃ śrotram
śravaṇīyaṃ cainena śṛṇoty aśravaṇīyaṃ ca
tam apānenopasamaipsan
te 'pānaṃ samārohan
teṣām apānam paryādatta
tasmāt paryātto 'pānaḥ
surabhi ca hy enena jighrati durgandhi ca
tam prāṇenopasamaipsan
tam prāṇenopasamāpnuvan
athāsurā bhūtahana ādravan mohayiṣyāma iti manyamānāḥ
sa yathāśmānam ṛtvā loṣṭo vidhvaṃsetaivam evāsurā vyadhvaṃsanta
sa eṣo 'śmākhaṇo yat prāṇaḥ
sa yathāśmānam ākhaṇam ṛtvā loṣṭo vidhvaṃsata evam eva sa vidhvaṃsate ya evaṃ vidvāṃsam upavadati
saḥ eṣa vaśī dīpta agraḥ udgīthaḥ yat prāṇaḥ
eṣa hi idam sarvam vaśe kurute
vaśī bhavati vaśe svān kurute yaḥ evam veda
asya hi asau agre dīpyate amuṣya vā saḥ
tam ha etam udgītham śāṭyāyaniḥ ācaṣṭe vaśī dīpta agraḥ iti
dīpta agrā ha vai asya kīrtiḥ bhavati yaḥ evam veda
ābhūtiḥ iti kārīrādayaḥ
prāṇam vai anu prajāḥ paśavaḥ ābhavanti
sa yaḥ evam etam ābhūtiḥ iti upāsta ā eva prāṇena prajayā paśubhiḥ bhavati
sambhūtiḥ iti sātyayajñayaḥ
prāṇam vai anu prajāḥ paśavaḥ sambhavanti
prāṇena prajayā paśubhiḥ bhavati
prabhūtiḥ iti śailanāḥ
prāṇam vai anu prajāḥ paśavaḥ prabhavanti
sa yaḥ evam etam prabhūtiḥ iti upāste pra eva prāṇena prajayā paśubhiḥ bhavati
bhūtiḥ iti bhāllabinaḥ
prāṇam vai anu prajāḥ paśavaḥ bhavanti
sa yaḥ evam etam bhūtiḥ iti upāste bhavati eva prāṇena prajayā paśubhiḥ
aparodhaḥ an aparuddhaḥ iti pārṣṇaḥ śailanaḥ
eṣa hi anyam aparuṇaddhi na etam anyaḥ
eṣa ha vā asya dviṣantam bhrātṛvyam aparuṇaddhi yaḥ evam veda
ekavīra ity āruṇeyaḥ
eko hy evaiṣa vīro yat prāṇaḥ
ā hāsyaiko vīro vīryavāñ jāyate ya evaṃ veda
ekaputra iti caikitāneyaḥ
eko hy evaiṣa putro yat prāṇaḥ
sa u eva dviputra iti
dvau hi prāṇāpānau
sa u eva triputra iti
trayo hi prāṇo 'pāno vyānaḥ
sa u eva catuṣputra iti
catvāro hi prāṇo 'pāno vyānaḥ samānaḥ
sa u eva pañcaputra iti
pañca hi prāṇo 'pāno vyānaḥ samāno 'vānaḥ
sa u eva ṣaṭputra iti
ṣaḍḍhi prāṇo 'pāno vyānaḥ samāno 'vāna udānaḥ
sa u eva saptaputra iti
sapta hīme śīrṣaṇyāḥ prāṇāḥ
sa u eva navaputra iti
sapta hi śīrṣaṇyāḥ prāṇā dvau avāñcau
sa u eva daśaputra iti
sapta śīrṣaṇyāḥ prāṇā dvau avāñcau nābhyāṃ daśamaḥ
sa u eva bahuputra iti
etasya hīyaṃ sarvāḥ prajāḥ
etaṃ ha sma vai tad udgīthaṃ vidvāṃsaḥ pūrve brāhmaṇāḥ kāmāgāyina āhuḥ kati te putrān āgāsyāma iti
sa yadi brūyād ekam ma āgāyeti prāṇa udgītha iti vidvān ekam manasā dhyāyet
eko hi prāṇaḥ
eko hāsyājāyate
sa yadi brūyād dvau ma āgāyeti prāṇa udgītha ity eva vidvān dvau manasā dhyāyet
dvau hi prāṇāpānau
dvau haivāsyājāyete
sa yadi brūyāt trīn ma āgāyeti prāṇa udgītha ity eva vidvāṃs trīn manasā dhyāyet
trayo hi prāṇo 'pāno vyānaḥ
trayo haivāsyājāyante
sa yadi brūyāc caturo ma āgāyeti prāṇa udgītha ity eva vidvāṃś caturo manasā dhyāyet
catvāro hi prāṇo 'pāno vyānaḥ samānaḥ
catvāro haivāsyājāyante
sa yadi brūyāt pañca ma āgāyeti prāṇa udgītha ity eva vidvān pañca manasā dhyāyet
pañca hi prāṇo 'pāno vyānaḥ samāno 'vānaḥ
pañca haivāsyājāyante
sa yadi brūyāt ṣaṇ ma āgāyeti prāṇa udgītha ity eva vidvān ṣaṇ manasā dhyāyet
ṣaḍḍhi prāṇo 'pāno vyānaḥ samāno 'vāna udānaḥ
ṣaḍḍhaivāsyājāyante
sa yadi brūyāt sapta ma āgāyeti prāṇa udgītha ity eva vidvān sapta manasā dhyāyet
sapta hīme śīrṣaṇyāḥ prāṇāḥ
sapta haivāsyājāyante
sa yadi brūyān nava ma āgāyeti prāṇa udgītha ity eva vidvān nava manasā dhyāyet
sapta śīrṣaṇyāḥ prāṇā dvāv avāñcau
nava haivāsyājāyante
sa yadi brūyād daśa ma āgāyeti prāṇa udgītha ity eva vidvān daśa manasā dhyāyet
sapta śīrṣaṇyāḥ prāṇā dvāv avāñcau nābhyāṃ daśamaḥ
daśa haivāsyājāyante
sa yadi brūyāt sahasram ma āgāyeti prāṇa udgītha ity eva vidvān sahasram manasā dhyāyet
sahasraṃ haita ādityaraśmayaḥ
te 'sya putrāḥ
sahasraṃ haivāsyājāyante
evaṃ haivaitam udgītham para āṭṇāraḥ kakṣīvāṃs trasadasyur iti pūrve mahārājāḥ śrotriyāḥ sahasraputram upaniṣeduḥ
te ha sarva eva sahasraputrā āsuḥ
sa ya evaivaṃ veda sahasraṃ haivāsya putrā bhavanti
śaryāto vai mānavaḥ prācyāṃ sthalyām ayajata
tasmin ha bhūtāny udgīthe 'pitvam eṣire
taṃ devā bṛhaspatinodgātrā dīkṣāmahā iti purastād āgacchann ayaṃ ta udgāyatv iti
bambenājadviṣeṇa pitaro dakṣiṇato 'yaṃ ta udgāyatv ity uśanasā kāvyenāsurāḥ paścād ayaṃ ta udgāyatv ity ayāsyenāṅgirasena manuṣyā uttarato 'yaṃ ta udgāyatv iti
sa hekṣāṃcakre hantainān pṛcchāni kiyato vā eka īśe kiyata ekaḥ kiyata eka iti
sa hovāca bṛhaspatiṃ yan me tvam udgāyeḥ kiṃ tatas syād iti
sa hovāca deveṣv eva śrīḥ syād deveṣv īśā svargam u tvāṃ lokaṃ gamayeyam iti
atha hovāca bambam ājadviṣam yan me tvam udgāyeḥ kiṃ tatas syād iti
sa hovāca pitṛṣv eva śrīḥ syāt pitṛṣv īśā svargam u tvāṃ lokaṃ gamayeyam iti
atha hovācośanasaṃ kāvyaṃ yan me tvam udgāyeḥ kiṃ tatas syād iti
sa hovācāsureṣv eva śrīḥ syād asureṣv īśā svargam u tvāṃ lokaṃ gamayeyam iti
atha hovācāyāsyam āṅgirasaṃ yan me tvam udgāyeḥ kiṃ tatas syād iti
sa hovāca devān eva devaloke dadhyām manuṣyān manuṣyaloke pitṝn pitṛloke nudeyāsmāllokād asurān svargam u tvāṃ lokaṃ gamayeyam iti
sa ha uvāca tvam me bhagavaḥ udgāya yaḥ etasya sarvasya yaśaḥ asi iti
tasya ha ayāsyaḥ eva ujjagau
tasmāt udgātā vṛtaḥ uttaratas niveśanam lipseta
etat ha na āruddham niveśanam yat uttaratas
uttaratas āgataḥ ayāsyaḥ āṅgirasaḥ śaryātasya mānavasya ujjagau
sa prāṇena devān deva loke adadhāt apānena manuṣyān manuṣya loke vyānena pitṝn pitṛ loke
hiṅkāreṇa vajreṇa asmāt lokāt asurān anudata
tān ha uvāca dūram gacchata iti
sa dūraḥ ha nāma lokaḥ
tam ha jagmuḥ
te ete asurāḥ asambhāvyam parābhūtāḥ
chandobhiḥ eva vācā śaryātam mānavam svargam lokam gamayāṃcakāra
te ha ūcuḥ asurāḥ eta tam vedāma yaḥ naḥ ayam ittham adhatta iti
tatas āgacchan
tam etya apaśyan
te abruvan ayam vai āsye iti
yat abruvan ayam vai āsye iti tasmāt ayamāsyaḥ
ayamāsyaḥ ha vai nāma eṣaḥ
tam ayāsyaḥ iti parokṣam ācakṣate
sa prāṇaḥ vai ayāsyaḥ
prāṇaḥ ha vai enān sa nunude
sa yaḥ evam vidvān udgāyati prāṇena eva devān deva loke dadhāti apānena manuṣyān manuṣya loke vyānena pitṝn pitṛ loke
hiṅkāreṇa eva vajreṇa asmāt lokāt dviṣantam bhrātṛvyam nudate
taṃ ha brūyād dūraṃ gaccheti
sa yam eva lokam asurā agacchaṃs taṃ haiva gacchati
chandobhir eva vācā yajamānaṃ svargaṃ lokaṃ gamayati
bhūr bhuvaḥ svar ity ud iti
tad yat preti tat prāṇas tad ayaṃ lokas tad imaṃ lokam asmiṃlloka ābhajati
ety apānas tad asau lokas tad amuṃ lokam amuṣmiṃlloka ābhajati
vāg iti tad brahma tad idam antarikṣam
bhūr bhuvaḥ svar iti sā trayī vidyā
ud iti so 'sāv ādityaḥ
tad yad ud ity ud iva śleṣayati
tad yad ekam evābhisaṃpadyate tasmād ekavīraḥ
eko ha tu san vīro vīryavān bhavati
ā hāsyaiko vīro vīryavān jāyate ya evaṃ veda
tad u hovāca śāṭyāyanir bahuputra eṣa udgītha ity evopāsitavyam
bahavo hy eta ādityasya raśmayas te 'sya putrāḥ
tasmād bahuputra eṣa udgītha ity evopāsitavyam iti
devāsurāḥ samayatantety āhuḥ
na ha vai tad devāsurāḥ saṃyetire
prajāpatiś ca ha vai tan mṛtyuś ca saṃyetāte
tasya ha prajāpater devāḥ priyāḥ putrā anta āsuḥ
te 'dhriyanta tenodgātrā dīkṣāmahai yenāpahatya mṛtyum apahatya pāpmānaṃ svargaṃ lokam iyāmeti
te 'bruvan vācodgātrā dīkṣāmahā iti
te vācodgātrādīkṣanta
tebhya idaṃ vāg āgāyad yad idaṃ vācā vadati yad idaṃ vācā bhuñjate
tām pāpmānvasṛjyata
sa yad eva vācā pāpaṃ vadati sa eva sa pāpmā
te 'bruvan na vai no 'yam mṛtyuṃ na pāpmānam atyavākṣīt
manasodgātrā dīkṣāmahā iti
te manasodgātrādīkṣanta
tebhya idam mana āgāyad yad idam manasā dhyāyati yad idam manasā bhuñjate
tat pāpmānvasṛjyata
sa yad eva manasā pāpaṃ dhyāyati sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
cakṣuṣodgātrā dīkṣāmahā iti
te cakṣuṣodgātrādīkṣanta
tebhya idaṃ cakṣur āgāyad yad idaṃ cakṣuṣā paśyati yad idaṃ cakṣuṣā bhuñjate
tat pāpmānvasṛjyata
sa yad eva cakṣuṣā pāpam paśyati sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
śrotreṇodgātrā dīkṣāmahā iti
te śrotreṇodgātrādīkṣanta
tebhya idaṃ śrotram āgāyad yad idaṃ śrotreṇa śṛṇoti yad idaṃ śrotreṇa bhuñjate
tat pāpmānvasṛjyata
sa yad eva śrotreṇa pāpaṃ śṛṇoti sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
prāṇenodgātrā dīkṣāmahā iti
te prāṇenodgātrādīkṣanta
tebhya idam prāṇa āgāyad yad idam prāṇena prāṇiti yad idam prāṇena bhuñjate
tam pāpmānvasṛjyata
prāṇiti sa eva sa pāpmā
te 'bruvan no nvāva no 'yam mṛtyuṃ na pāpmānam atyavākṣīt
anena mukhyena prāṇenodgātrā dīkṣāmahā iti
te 'nena mukhyena prāṇenodgātrādīkṣanta
so 'bravīn mṛtyur eṣa eṣāṃ sa udgātā yena mṛtyum atyeṣyantīti
na hy etena prāṇena pāpaṃ vadati na pāpaṃ dhyāyati na pāpam paśyati na pāpaṃ śṛṇoti na pāpaṃ gandham apāniti
tenāpahatya mṛtyum apahatya pāpmānaṃ svargaṃ lokam āyan
apahatya haiva mṛtyum apahatya pāpmānaṃ svargaṃ lokam eti ya evaṃ veda
sa yathā hatvā pramṛdyātīyād evam evaitam mṛtyum atyāyan
sa vācam prathamām atyavahat
tām pareṇa mṛtyuṃ nyadadhāt
so 'gnir abhavat
atha mano 'tyavahat
tat pareṇa mṛtyuṃ nyadadhāt
sa candramā abhavat
atha cakṣur atyavahat
tat pareṇa mṛtyuṃ nyadadhāt
sa ādityo 'bhavat
atha śrotram atyavahat
tat pareṇa mṛtyuṃ nyadadhāt
tā imā diśo 'bhavan
tā u eva viśve devāḥ
atha prāṇam atyavahat
tam pareṇa mṛtyuṃ nyadadhāt
sa vāyur abhavat
athātmane kevalam evānnādyam āgāyata
sa eṣa evāyāsyaḥ
āsye dhīyate
tasmād ayāsyaḥ
āsye ramate tasmād v evāyāsyaḥ
sa eṣa evāṅgirasaḥ
ato hīmāny aṅgāni rasaṃ labhante
tasmād āṅgirasaḥ
yad v evaiṣām aṅgānāṃ rasas tasmād v evāṅgirasaḥ
taṃ devā abruvan kevalaṃ vā ātmane 'nnādyam āgāsīḥ
anu na etasminn annādya ābhaja
etad asyānāmayatvam astīti
taṃ vai praviśateti
sa vā ākāśān kuruṣveti
sa imān prāṇān ākāśān akuruta
taṃ vāg eva bhūtvāgniḥ prāviśan mano bhūtvā candramāś cakṣur bhūtvādityaḥ śrotram bhūtvā diśaḥ prāṇo bhūtvā vāyuḥ
eṣā vai daivī pariṣad daivī sabhā daivī saṃsat
gacchati ha vā etāṃ daivīm pariṣadaṃ daivīṃ sabhāṃ daivīṃ saṃsadaṃ ya evaṃ veda
yatro ha vai kva caitā devatā nispṛśanti na haiva tatra kaścana pāpmā nyaṅgaḥ pariśiṣyate
sa vidyān neha kaścana pāpmā nyaṅgaḥ pariśekṣyate sarvam evaitā devatāḥ pāpmānaṃ nidhakṣyantīti
tathā haiva bhavati
ya u ha vā evaṃvidam ṛcchati yathaitā devatā ṛtvā nīyād evaṃ nyeti
etāsu hy evainaṃ devatāsu prapannam etāsu vasantam upavadati
tasya haitasya naiva kācanārtir asti ya evaṃ veda
ya evainam upavadati sa ārtim ārcchati
sa ya enam ṛchād eva tā devatā upasṛtya brūyād ayam mārat sa imām ārtiṃ nyetv iti
tāṃ haivārtiṃ nyeti
yāvadāvāsā u hāsyeme prāṇā asmiṃlloka etāvadāvāsā u hāsyaitā devatā amuṣmiṃlloke bhavanti
tasmād u haivaṃ vidvān naivāgṛhatāyai bibhīyān nālokatāyai
etā me devatā asmiṃl loke gṛhān kariṣyanti
etā amuṣmiṃlloke bhavanti
tasmād u lokam pradāsyantīti
tasmād u haivaṃ vidvān naivāgṛhatāyai bibhīyān nālokatāyai
etā me devatā asmiṃlloke gṛhebhyo gṛhān kariṣyanti svebhya āyatanebhya iti haiva vidyād etā devatā amuṣmiṃlloke lokam pradāsyantīti
tasmād u haivaṃ vidvān naivāgṛhatāyai bibhīyān nālokatāyai
etā ma etad ubhayaṃ saṃnaṃsyantīti haiva vidyāt
tathā haiva bhavati
devāḥ vai brahmaṇaḥ vatsena vācam aduhran
agniḥ ha vai brahmaṇaḥ vatsaḥ
sā yā sā vāc brahma eva tat
atha yaḥ agniḥ mṛtyuḥ saḥ
tām etām vācam yathā dhenum vatsena upasṛjya prattām duhīta
evam eva devāḥ vācam sarvān kāmān aduhran
duhe ha vai vācam sarvān kāmān yaḥ evam veda
sa ha eṣaḥ an ānṛtaḥ vācam devīm udinddhe vada vada vada iti
tat yat iha puruṣasya pāpam kṛtam bhavati tat āviṣkaroti
yat iha enat api rahasi iva kurvan manyate atha ha enat āvis eva karoti
tasmāt vāva pāpam na kuryāt
eṣaḥ u ha vāva devānām nediṣṭham upacaryaḥ yat agniḥ
tam sādhu upacaret
yaḥ enam asmin loke sādhu upacarati tam eṣaḥ amuṣmin loke sādhu upacarati
atha yaḥ enam asmin loke na ādriyate tam eṣaḥ amuṣmin loke na ādriyate
tasmāt vai agnim sādhu upacaret
tam na eva hastābhyām spṛśet na pādābhyām na daṇḍena
hastābhyām spṛśati yat asya antikam avanenikte
atha yat abhiprasārayati tat pādābhyām
saḥ enam āspṛṣṭaḥ īśvaraḥ durdhāyām dhātoḥ
tasmāt vai agnim sādhu upacarati
sudhāyām ha eva enam dadhāti
eṣa u ha vāva devānām mahāśanatamo yad agniḥ
tan na vratyam adadāno 'śnīyāt
yo vai mahāśane 'naśnaty aśnātīśvaro hainam abhiṣaṅktoḥ
pūtim iva hāśnīyāt
atho ha prokte 'śane brūyāt samintsvāgnim iti
sa yathā prokte 'śane śreyāṃsam pariveṣṭavai brūyāt tādṛk tat
etad u ha vāva sāma yad vāk
yo vai cakṣuḥ sāma śrotraṃ sāmety upāste na ha tena karoti
atha ya ādityaḥ sāma candramāḥ sāmety upāste na haiva tena karoti
atha yo vāk sāmety upāste sa evānuṣṭhyā sāma veda
vācā hi sāmnārtvijyaṃ kriyate
sa yo vācaḥ svaro jāyate so 'gnir vāg v eva vāk
tad atraikadhā sāma bhavati
sa ya evam etad ekadhā sāma bhavad vedaivaṃ haitad ekadhā sāma bhavatīty ekadheva śreṣṭhaḥ svānām bhavati
tasmād u haivaṃvidam eva sāmnārtvijyaṃ kārayeta
sa ha vāva sāma veda ya evaṃ veda
ekā ha vāva kṛtsnā devatārdhadevatā evānyāḥ
ayam eva yo 'yam pavate
eṣa eva sarveṣāṃ devānāṃ grahāḥ
sa haiṣo 'staṃ nāma
astam iti heha paścād grahān ācakṣate
sa yad ādityo 'stam agād iti grahān agād iti haitat
tena so 'sarvaḥ
sa etam evāpyeti
astaṃ candramā eti
tena so 'sarvaḥ
sa etam evāpyeti
astaṃ nakṣatrāṇi yanti
tena tāny asarvāṇi
tāny etam evāpiyanti
anv agnir gacchati
tena so 'sarvaḥ
sa etam evāpyeti
ety ahaḥ
eti rātriḥ
tena te asarve
te etam evāpītaḥ
muhyanti diśo na vai tā rātrim prajñāyante
tena tā asarvāḥ
tā etam evāpiyanti
varṣati ca parjanya uc ca gṛhṇāti
tena so 'sarvaḥ
sa etam evāpyeti
kṣīyanta āpa evam oṣadhaya evaṃ vanaspatayaḥ
tena tāny asarvāṇi
tāny etam evāpiyanti
tad yad etat sarvaṃ vāyuṃ evāpyeti tasmād vāyur eva sāma
sa ha vai sāmavit sa kṛtsnaṃ sāma veda ya evaṃ veda
athādhyātmam
na vai svapan vācā vadati
seyam eva prāṇam apyeti
na manasā dhyāyati
tad idam eva prāṇam apyeti
na cakṣuṣā paśyati
tad idam eva prāṇam apyeti
na śrotreṇa śṛṇoti
tad idam eva prāṇam apyeti
tad yad etat sarvam prāṇam evābhisameti tasmāt prāṇa eva sāma
sa ha vai sāmavit sa kṛtsnaṃ sāma veda ya evaṃ veda
tad yad idam āhur na batādya vātīti sa haitat puruṣe 'ntar niramate sa pūrṇaḥ svedamāna āste
taddha śaunakaṃ ca kāpeyam abhipratāriṇaṃ ca kākṣasenim brāhmaṇaḥ pariveviṣyamāṇā upāvavrāja
tau ha bibhikṣe
taṃ ha nādadrāte ko vā ko veti manyamānau
tau hopajagau mahātmanaś caturo deva ekaḥ kaḥ sa jagāra bhuvanasya gopāḥ
taṃ kāpeya na vijānanty eke 'bhipratārin bahudhā niviṣṭam iti
sa hovācābhipratārīmaṃ vāva prapadya pratibrūhīti
tvayā vā ayam pratyucya iti
taṃ ha pratyuvācātmā devānām uta martyānāṃ hiraṇyadanto rapaso na sūnuḥ
mahāntam asya mahimānam āhur anadyamāno yad adantam attīti
mahātmanaś caturo deva eka iti
vāg vā agniḥ
sa mahātmā devaḥ
sa yatra svapiti tad vācam prāṇo girati
manaś candramāḥ sa mahātmā devaḥ
sa yatra svapiti tan manaḥ prāṇo girati
cakṣur ādityaḥ sa mahātmā devaḥ
sa yatra svapiti tac cakṣuḥ prāṇo girati
śrotraṃ diśas tā mahātmāno devāḥ
sa yatra svapiti tacchrotram prāṇo girati
tad yan mahātmanaś caturo deva eka ity etaddha tat
kaḥ sa jagāreti
prajāpatir vai kaḥ
sa haitaj jagāra
bhuvanasya gopā iti
sa u vāva bhuvanasya gopāḥ
taṃ kāpeya na vijānanty eka iti
na hy etam eke vijānanti
abhipratārin bahudhā niviṣṭam iti
bahudhā hy evaiṣa niviṣṭo yat prāṇaḥ
ātmā devānām uta martyānām iti
ātmā hy eṣa devānām uta martyānām
hiraṇyadanto rapaso na sūnur iti
na hy eṣa sūnuḥ
sūnurūpo hy eṣa san na sūnuḥ
mahāntam asya mahimānam āhur iti
mahāntaṃ hy etasya mahimānam āhuḥ
anadyamāno yad adantam attīti
anadyamāno hy eṣo 'dantam atti
tasyaiṣa śrīr ātmā samudrūḍho yad asāv ādityaḥ
tasmād gāyatrasya stotreṇāvānyān necchriyā avacchidyā iti
sa eṣa evoktham
yat purastād avāniti tad etad ukthasya śiro yad dakṣiṇataḥ sa dakṣiṇaḥ pakṣo yad uttarataḥ sa uttaraḥ pakṣo yat paścāt tat puccham
ayam eva prāṇa ukthasyātmā
sa ya evam etam ukthasyātmānam ātman pratiṣṭhitaṃ veda sa hāmuṣmiṃlloke sāṅgaḥ satanuḥ sarvaḥ sambhavati
śaśvaddha vā amuṣmiṃlloke yad idam puruṣasyāṇḍau śiśnaṃ karṇau nāsike yat kiṃcānasthikaṃ na sambhavati
atha ya evam etam ukthasyātmānam ātman pratiṣṭhitaṃ veda sa haivāmuṣmiṃlloke sāṅgaḥ satanuḥ sarvaḥ sambhavati
tad etad vaiśvāmitram uktham
tad annaṃ vai viśvam prāṇo mitram
taddha viśvāmitraḥ śrameṇa tapasā vratacaryeṇendrasya priyaṃ dhāmopajagāma
tasmā u haitat provāca yad idam manuṣyān āgatam
taddha sa upaniṣasāda jyotir etad uktham iti
jyotir iti dve akṣare prāṇa iti dve annam iti dve
tad etad anna eva pratiṣṭhitam
atha hainaṃ jamadagnir upaniṣasādāyur etad uktham iti
āyur iti dve akṣare prāṇa iti dve annam iti dve
tad etad anna eva pratiṣṭhitam
atha hainaṃ vasiṣṭha upaniṣasāda gaur etad uktham iti
tad etad annam eva
annaṃ hi gauḥ
tad āhur yad asya prāṇasya puruṣaḥ śarīram atha kenānye prāṇāḥ śarīravanto bhavantīti
sa brūyād yad vācā vadati tad vācaḥ śarīraṃ yan manasā dhyāyati tan manasaḥ śarīraṃ yaccakṣuṣā paśyati taccakṣuṣaḥ śarīraṃ yacchrotreṇa śṛṇoti tacchrotrasya śarīram
evam u hānye prāṇāḥ śarīravanto bhavantīti
tad etad ukthaṃ saptavidham
śasyate stotriyo 'nurūpo dhāyyā pragāthaḥ sūktaṃ nivit paridhānīyā
iyam eva stotriyo 'gnir anurūpo vāyur dhāyyāntarikṣam pragātho dyauḥ sūktam ādityo nivit
tasmād bahvṛcā udite nividam adhīyante
ādityo hi nivit
diśaḥ paridhānīyety adhidevatam
athādhyātmam
ātmaiva stotriyaḥ prajānurūpaḥ prāṇo dhāyyā manaḥ pragāthaḥ śiraḥ sūktaṃ cakṣur nivic chrotram paridhānīyā
taddhaitad eke triṣṭubhā paridadhaty anuṣṭubhaike
triṣṭubhā tv eva paridadhyāt
taddhaitad eka etā vyāhṛtīr abhivyāhṛtya śaṃsanti mahān mahyā samadhatta devo devyā samadhatta brahma brāhmaṇyā samadhatta
tad yat samadhatta samadhatteti
tasmād idānīm puruṣasya śarīrāṇi pratisaṃhitāni
puruṣo hy etad uktham
mahān mahyā samadhatteti
agnir vai mahān iyam eva mahī
devo devyā samadhatteti
vāyur vai devo 'ntarikṣaṃ devī
brahma brāhmaṇyā samadhatteti
ādityo vai brahma dyaur brāhmaṇī
tāsāṃ vā etāsāṃ devatānāṃ dvayordvayor devatayor navanavākṣarāṇi sampadyante
etad ime lokās triṇavā bhavanti
tad brahma vai trivṛt
tad brahmābhivyāhṛtya śaṃsanti
eṣa u eva stomaḥ so 'nucaraḥ
yad imam āhur ekastoma ity ayam eva yo 'yam pavate
eṣo 'dhidevatam
prāṇo 'dhyātmam
tasya śarīram anucaraḥ
tad yathā ha vai maṇau maṇisūtraṃ samprotaṃ syāt
evaṃ haitasmin sarvam idaṃ samprotaṃ gandharvāpsarasaḥ paśavo manuṣyāḥ
taddha muñjaḥ sāmaśravasaḥ prayayau
tasmai ha śvājanir vaiśyaḥ preyāya
tasya hāntarikṣāt patitvā navanītapiṇḍa urasi nipapāta
taṃ hādāyānudadhau
tato haiva stomaṃ dadarśāntarikṣe vitatam bahu śobhamānam
tasyo ha yuktiṃ dadarśa
bahiṣpavamānam āsadya ṭītra viyi prāṇya iti kuryāt ṭītra gṛhitra apānya iti vācā
didṛkṣetaivākṣibhyāṃ śuśrūṣetaiva karṇābhyām
svayam idam manoyuktam
tad yatra vā iṣur atyagro bhavati na vai sa tato hinasti tad u vā etaṃ nopāpnuyāt
pa ity evāpānyāt
tad yathā bimbena mṛgam ānayed evam evainam etayā devatayānayati
sa yuktaḥ karoti
eṣa evāpi yuktaḥ
yo 'sau sāmnaḥ prattiṃ veda pra hāsmai dīyate
dadā iti ha vā ayam agnir dīpyate tatheti vāyuḥ pavate hanteti candramā om ity ādityaḥ
eṣā ha vai sāmnaḥ prattiḥ
etāṃ ha vai sāmnaḥ prattiṃ sudakṣiṇaḥ kṣaimir vidāṃcakāra
tāṃ haitāṃ hotur vājye gāyen maitrāvaruṇasya vā tāṃ dadā3 tathā3 hantā3 him bhā ovā iti
pra ha vā asmai dīyate
so 'py anyān bahūn uparyupari ya evam etāṃ sāmnaḥ prattiṃ veda
ya u ha vā abandhur bandhumat sāma veda yatra hāpy enaṃ na vidur yatra roṣanti yatra parīva cakṣate taddhāpi śraiṣṭhyam ādhipatyam annādyam purodhām paryeti
agnir ha vā abandhur bandhumat sāma
kasmād vā hy enaṃ dāroḥ kasmād vā paryāvṛtya manthanti sa śraiṣṭhyāyādhipatyāyānnādyāya purodhāyai jāyate
sa yatra ha vā apy evaṃvidaṃ na vidur yatra roṣanti yatra parīva cakṣate taddhāpi śraiṣṭhyam ādhipatyam annādyam purodhām paryeti
svayam u tatra yatra enam viduḥ
sudakṣiṇaḥ ha vai kṣaimiḥ prācīnaśāliḥ jābālau te ha sa brahmacāriṇaḥ āsuḥ
te ha ime bahu japyasya ca anyasya ca anūcire prācīnaśāliḥ ca jābālau ca
atha ha sma sudakṣiṇaḥ kṣaimiḥ yat eva yajñasya añjas yat su viditam tat ha sma eva pṛcchati
te u ha vai apoditāḥ vyākrośamānāḥ ceruḥ śūdraḥ duranūcānaḥ
iti ha sma sudakṣiṇam kṣaimim ākrośanti prācīnaśāliḥ ca jābālau ca
sa ha sma āha sudakṣiṇaḥ kṣaimiḥ yatra bhūyiṣṭhāḥ kuru pañcālāḥ samāgatāḥ bhavitāraḥ tat naḥ eṣa saṃvādaḥ na an upadṛṣṭe śūdrāḥ iva saṃvadiṣyāmahe iti
tau u ha vai jābālau didīkṣāte śukraḥ ca gośruḥ ca
tayoḥ ha prācīnaśāliḥ vṛtaḥ udgātā
sa tat ha sudakṣiṇaḥ anububudhe jābālau ha adīkṣiṣātām iti
sa ha saṃgrahītāram uvāca ānayasva are jābālau ha adīkṣiṣātām tat gamiṣyāvaḥ iti
tasya ha jñātikāḥ aśru mukhāḥ iva āsuḥ anyatarām vai ayam upāgāt iti
atha ha sma vai yaḥ purā brahmavādyam vadati anyatarām upāgāt iti ha sma enam manyante
atha u ha sma enam mṛtam iva eva upāsate
tam ha saṃgrahītā uvāca atha yat bhagavaḥ te tābhyām na kuśalam kathā ittham āttha iti
om iti ha uvāca gantavyam me ācāryaḥ su yamān amanyata iti
sa ha ratham āsthāya pradhāvayāṃcakāra
tam ha sma pratīkṣante
kam jānīta iti
sudakṣiṇaḥ iti
na vai nūnam saḥ idam abhyaveyāt iti
saḥ eva iti
sa ha sopānāt eva antarvedi avasthāya uvāca aṅga nu ittham gṛhapate iti
tam ha na anūdatiṣṭhāsat
sa ha uvāca anūtthātā me edhi kṛṣṇa ajinaḥ asi iti
tat ime kuru pañcālāḥ aviduḥ
anūtthātā eva te iti ha ūcuḥ
tam ha kanīyān bhrātā uvāca anūttiṣṭha bhagavaḥ udgātāram iti
tam ha anūttasthau
sa ha uvāca tris vai gṛhapate puruṣaḥ jāyate pituḥ eva agre adhijāyate atha mātuḥ atha yajñāt tris u eva mriyate iti
sa yat ha vai enam etat pitā yonyām retaḥ bhūtam siñcati
tat prathamam mriyate
andham iva vai tamo yoniḥ
lohitastoko vā vai sa tad ābhavaty apāṃ vā stokaḥ
kiṃ hi sa tad ābhavati
sa yas tāṃ devatāṃ veda yāṃ ca sa tato 'nusaṃbhavati yā cainaṃ tam mṛtyum ativahati sa udgātā mṛtyum ativahatīti
atha ya enam etad dīkṣayanti tad dvitīyam mriyate
vapanti keśaśmaśrūṇi
nikṛntanti nakhān
pratyañjanty aṅgāni
pratyacaty aṅgulīḥ
apavṛto 'paveṣṭita āste
na juhoti
na yajate
na yoṣitaṃ carati
amānuṣīṃ vācaṃ vadati
mṛtasya vāvaiṣa tadā rūpam bhavati
sa yas tāṃ devatāṃ veda yāṃ ca sa tato 'nusaṃbhavati yā cainaṃ tam mṛtyum ativahati sa udgātā mṛtyum ativahatīti
atha ya enam etad asmāllokāt pretaṃ cityām ādadhati tat tṛtīyam mriyate
sa yas tāṃ devatāṃ veda yāṃ ca sa tato 'nusaṃbhavati yā cainaṃ tam mṛtyum ativahati sa udgātā mṛtyum ativahatīti
etāvaddhaivoktvā ratham āsthāya pradhāvayāṃcakāra
taṃ ha jābālam pratyetaṃ kanīyān bhrātovāca kām bhavañchūdrako vācam avādīti
hastinā gādham aiṣīr iti
pra haivainaṃ tacchaśaṃsa yaḥ katham avocad bhagava iti
yas trayāṇām mṛtyūnāṃ sāmnātivāhaṃ veda sa udgātā mṛtyum ativahatīti
taṃ vāva bhagavas te pitodgātāram amanyateti hovāca
tad u ha prācīnaśālā vidur ya eṣām ayaṃ vṛta udgātāsa
tasmin ha nānuviduḥ
te hocur anudhāvata kāṇḍviyam iti
taṃ hānusasruḥ
te ha kāṇḍviyam udgātāraṃ cakrire brahmāṇam prācīnaśālim
taṃ hābhyavekṣyovācaivam eṣa brāhmaṇo moghāya vādāya nāglāyat
sa nāṇu sāmno 'nvicchatīti
ati haivainaṃ tac cakre
sa yaddha vā enam etat pitā yonyāṃ reto bhūtaṃ siñcaty ādityo hainaṃ tad yonyāṃ reto bhūtaṃ siñcati
sa hāsya tatra mṛtyor īśe
atho yad evainam etat pitā yonyāṃ reto bhūtaṃ siñcati taddha vāva sa tato 'nusaṃbhavati prāṇaṃ ca
yadā hy eva retaḥ siktam prāṇa āviśaty atha tat sambhavati
atho yad evainam etad dīkṣayanty agnir haivainaṃ tad yonyāṃ reto bhūtaṃ siñcati
sa haivāsya tatra mṛtyor īśe
atho yām evaitāṃ vaisarjanīyām āhutim adhvaryur juhoti tām eva sa tato 'nusaṃbhavati chandāṃsi caiva
atha ya enam etad asmāllokāt pretaṃ cityām ādadhati candramā haivainaṃ tad yonyāṃ reto bhūtaṃ siñcati
sa u haivāsya tatra mṛtyor īśe
atho yad evainam etad asmāllokāt pretaṃ cityām ādadhaty atho yā evaitā avokṣaṇīyā āpas tā eva sa tato 'nusaṃbhavati prāṇam v eva
prāṇo hy āpaḥ
taṃ ha vā evaṃvid udgātā yajamānam om ity etenākṣareṇādityam mṛtyum ativahati vāg ity agniṃ hum iti vāyum bhā iti candramasam
tān vā etān mṛtyūn sāmnodgātātmānaṃ ca yajamānaṃ cātivahaty om ity etenākṣareṇa prāṇenāmunādityena
tasyaiṣa śloka utaiṣāṃ jyeṣṭha uta vā kaniṣṭha utaiṣām putra uta vā pitaiṣām
eko ha devo manasi praviṣṭaḥ pūrvo ha jajñe sa u garbhe 'ntar iti
tad yad eṣo 'bhyukta imam eva puruṣaṃ yo 'yam ācchanno 'ntar om ity etenaivākṣareṇa prāṇenaivāmunaivādityena
trir ha vai puruṣo mriyate trir jāyate
sa haitad eva prathamam mriyate yad retaḥ siktaṃ sambhūtam bhavati
sa prāṇam evābhisaṃbhavati
āśām abhijāyate
athaitad dvitīyam mriyate yad dīkṣate
sa chandāṃsy evābhisaṃbhavati
dakṣiṇām abhijāyate
athaitat tṛtīyam mriyate yan mriyate
sa śraddhām evābhisaṃbhavati
lokam abhijāyate
tad etat tryāvṛd gāyatraṃ gāyati
tasya prathamayāvṛtemam eva lokaṃ jayati yad u cāsmiṃlloke
tad etena cainam prāṇena samardhayati yam abhisaṃbhavaty etāṃ cāsmā āśām prayacchati yām abhijāyate
atha dvitīyayāvṛtedam evāntarikṣaṃ jayati yad u cāntarikṣe
tad etaiś cainaṃ chandobhiḥ samardhayati yānyabhisaṃbhavati
etāṃ cāsmai dakṣiṇām prayacchati yām abhijāyate
atha tṛtīyayāvṛtāmum eva lokam jayati yad u cāmuṣmiṃlloke
tad etayā cainaṃ śraddhayā samardhayati yayaivainam etacchraddhayāgnāvabhyādadhati sam ayam ito bhaviṣyatīti
etaṃ cāsmai lokam prayacchati yam abhijāyate
etad vai tisṛbhir āvṛdbhir imāṃś ca lokāñjayaty etaiś cainam bhūtaiḥ samardhayati yāny abhisaṃbhavati
athavāto hiṅkārasyaiva
taṃ ha svarge loke santam mṛtyur anvety aśanayā
śrīr vā eṣā prajāpatiḥ sāmno yaddhiṅkāraḥ
tam id udgātā śriyā prajāpatinā hiṅkāreṇa mṛtyum apasedhati
hum mety āha mātra nu gā yatraitad yajamāna iti haitat
sa yathā śreyasā siddhaḥ pāpīyān prativijata evaṃ haivāsmān mṛtyuḥ pāpmā prativijate
yan mety āha candramā vai mā māsaḥ
eṣa ha vai mā māsaḥ
tasmān mety āha
bhā iti haitat parokṣeṇeva
yasmād v eva mety āha yad v eva mety āhaitāni trīṇi
tasmān meti brūyāt
hum bhā iti brahmavarcasakāmasya
bhātīva hi brahmavarcasam
hum bo iti paśukāmasya
bo iti ha paśavo vāśyante
hum bag iti śrīkāmasya
bag iti ha śriyam paṇāyanti
hum bhā ovā ity etad evopagītam
mahad ivābhiparivartayan gāyed iti ha smāha nāko mahāgrāmo mahāniveśo bhavatīti
sa yathā sthāṇum arpayitvetareṇa vetareṇa vā pariyāyāt tādṛk tat
tad u hovāca śāṭyāyaniḥ kasmai kāmāya sthāṇum arpayet
athopagītam evaitat
naivaitad ādriyeteti
iti nu hiṅkārānāṃ
atha vā ato nidhanam eva
ovā iti dve akṣare
anto vai sāmno nidhanam antaḥ svargo lokānām anto bradhnasya viṣṭapam
tam etad udgātā yajamānam om ity etenākṣareṇānte svarge loke dadhāti
ya u ha vā apakṣo vṛkṣāgraṃ gacchaty ava vai sa tataḥ padyate
atha yad vai pakṣī vṛkṣāgre yad asidhārāyāṃ yat kṣuradhārāyām āste na vai sa tato 'vapadyate
pakṣābhyāṃ hi saṃyata āste
tam etad udgātā yajamānam om ity etenākṣareṇa svarapakṣaṃ kṛtvānte svarge loke dadhāti
sa yathā pakṣy abibhyad āsītaivam eva svarge loke 'bibhyad āste 'thācarati
te ha vā ete akṣare devalokaś caiva manuṣyalokaś ca
ādityaś ca ha vā ete akṣare candramāś ca
āditya eva devalokaś candramā manuṣyalokaḥ
om ity ādityo vāg iti candramāḥ
tam etad udgātā yajamānam om ity etenākṣareṇādityaṃ devalokaṃ gamayati
taṃ hāgatam pṛcchati kastvam asīti
sa yo ha nāmnā vā gotreṇa vā prabrūte taṃ hāha yas te 'yam mayy ātmābhūd eṣa te sa iti
tasmin hātman pratipat
tam ṛtavaḥ sampadāryapad gṛhītam apakarṣanti
tasya hāhorātre lokam āpnutaḥ
tasmā u haitena prabruvīta ko 'ham asmi suvas tvam
sa tvāṃ svargyaṃ svar agām iti
ko ha vai prajāpatir atha haivaṃvid eva suvargaḥ
sa hi suvar gacchati
taṃ hāha yas tvam asi so 'ham asmi yo 'ham asmi sa tvam asy ehīti
sa etam eva sukṛtarasam praviśati
yad u ha vā asmiṃl loke manuṣyā yajante yat sādhu kurvanti tad eṣām ūrdhvam annādyam utsīdati
tad amuṃ candramasam manuṣyalokam praviśati
tasyedam mānuṣanikāśanam aṇḍam udare 'ntaḥ sambhavati
tasyordhvam annādyam utsīdati stanāv abhi
sa yad ājāyate 'thāsmai mātā stanam annādyam prayacchati
ajāto ha vai tāvat puruṣo yāvan na yajate
sa yajñenaiva jāyate
sa yathāṇḍam prathamanirbhiṇṇam evam eva
tadā taṃ ha vā evaṃvid udgātā yajamānam om ity etenākṣareṇādityaṃ devalokaṃ gamayati
vāg ity asmā uttareṇākṣareṇa candramasam annādyam akṣitim prayacchati
atha yasyaitad avidvān udgāyati na haivainaṃ devalokaṃ gamayati no enam annādyena samardhayati
sa yathāṇḍaṃ vidigdhaṃ śayītānnādyam alabhamānam evam eva vidigdhaḥ śete 'nnādyam alabhamānaḥ
tasmād u haivaṃvidam evodgāpayeta
evaṃvid ihaivodgātar iti hūtaḥ pratiśṛṇuyāt
vāg iti hendro viśvāmitrāyoktham uvāca
tad etad viśvāmitrā upāsate vācam eva
manur ha vasiṣṭhāya brahmatvam uvāca
tasmād āhur vāsiṣṭham eva brahmeti
tad u vā āhur evaṃvid eva brahmā
ka u evaṃvidaṃ vāsiṣṭham arhatīti
prajāpatiḥ prājijaniṣata
sa tapo 'tapyata
sa aikṣata hanta nu pratiṣṭhāṃ janayai tato yāḥ prajāḥ srakṣye tā etad eva pratiṣṭhāsyanti nāpratiṣṭhāś carantīḥ pradaghiṣyanta iti
sa imaṃ lokam ajanayad antarikṣalokam amuṃ lokam iti
tān imāṃstrīṃllokāñjanayitvābhyaśrāmyat
tān samatapat
tebhyaḥ saṃtaptebhyas trīṇi śukrāṇy udāyann agniḥ pṛthivyā vāyur antarikṣād ādityo divaḥ
sa etāni śukrāṇi punar abhy evātapat
tebhyaḥ saṃtaptebhyas trīṇy eva śukrāṇy udāyann ṛgveda evāgner yajurvedo vāyoḥ sāmaveda ādityāt
sa etāni śukrāṇi punar abhy evātapat
tebhyaḥ saṃtaptebhyas trīṇy eva śukrāṇy udāyan bhūr ity evargvedād bhuva iti yajurvedāt svar iti sāmavedāt tad eva
taddha vai trayyai vidyāyai śukram
etāvad idaṃ sarvam
sa yo vai trayīṃ vidyāṃ viduṣo lokaḥ so 'sya loko bhavati ya evaṃ veda
ayaṃ vāva yajño yo 'yam pavate
tasya vāk ca manaś ca vartanyau
vācā ca hy eṣa etan manasā ca vartate
tasya hotādhvaryur udgātety anyatarāṃ vācā vartaniṃ saṃskurvanti
tasmāt te vācā kurvanti
brahmaiva manasānyatarām
tasmāt sa tūṣṇīm āste
sa yaddha so 'pi stūyamāne vā śasyamāne vā vāvadyamāna āsītānyatarām evāsyāpi tarhi sa vācā vartaniṃ saṃskuryāt
sa yathā puruṣa ekapād yan bhreṣann eti ratho vaikacakro vartamāna evam eva tarhi yajño bhreṣann eti
etaddha tad vidvān brāhmaṇa uvāca brahmāṇam prātaranuvāka upākṛte vāvadyamānam āsīnam ardhaṃ vā ime tarhi yajñasyāntaragur iti
ardhaṃ hi te tarhi yajñasyāntarīyuḥ
tasmād brahmā prātaranuvāka upākṛte vācaṃyama āsītāparidhānīyāyā ā vaṣaṭkārād itareṣāṃ stutaśastrāṇām evāsaṃsthāyai pavamānānām
sa yathā puruṣa ubhayāpād yan bhreṣaṃ na nyeti ratho vobhayācakro vartamāna evam etarhi yajño bhreṣaṃ na nyeti
sa yadi yajña ṛkto bhreṣann iyād brahmaṇe prabrūtety āhuḥ
atha yadi yajuṣṭo brahmaṇe prabrūtety āhuḥ
atha yadi sāmato brahmaṇe prabrūtety āhuḥ
atha yadi anupasmṛtāt kuta idam ajanīti brahmaṇe prabrūtety evāhuḥ
sa brahmā prāṅ udetya sruveṇāgnīdhra ājyaṃ juhuyād bhūr bhuvaḥ svar ity etābhir vyāhṛtibhiḥ
etā vai vyāhṛtayaḥ sarvaprāyaścittayaḥ
tad yathā lavaṇena suvarṇaṃ saṃdadhyāt suvarṇena rajataṃ rajatena trapu trapuṇā lohāyasaṃ lohāyasena kārṣṇāyasaṃ kārṣṇāyasena dāru dāru ca carma ca śleṣmaṇaivam evaivaṃ vidvāṃs tat sarvam bhiṣajyati
tad āhur yad ahauṣīn me grahān me 'grahīd ity adhvaryave dakṣiṇā nayanty aśaṃsīn me vaṣaḍakar ma iti hotra udagāsīn ma ity udgātre 'tha kiṃ cakruṣe brahmaṇe tūṣṇīm āsīnāya samāvatīr evetarair ṛtvigbhir dakṣiṇā nayantīti
sa brūyād ardhabhāggha vai sa yajñasyārdhaṃ hy eṣa yajñasya vahatīti
ardhā ha sma vai purā brahmaṇe dakṣiṇā nayantīti
ardhā itarebhya ṛtvigbhyaḥ
tasyaiṣa śloko mayīdam manye bhuvanādi sarvam mayi lokā mayi diśaś catasraḥ
mayīdam manye nimiṣad yad ejati mayy āpa oṣadhayaś ca sarvā iti
mayīdam manye bhuvanādi sarvam ity evaṃvidaṃ ha vāvedaṃ sarvam bhuvanam anvāyattam
mayi lokā mayi diśaś catasra ity evaṃvidi ha vāva lokā evaṃvidi diśaś catasraḥ
mayīdam manye nimiṣad yad ejati mayy āpa oṣadhayaś ca sarvā ity evaṃvidi ha vāvedaṃ sarvam bhuvanam pratiṣṭhitam
tasmād u haivaṃvidam eva brahmāṇaṃ kurvīta
sa ha vāva brahmā ya evaṃ veda
atha vā ataḥ stomabhāgānām evānumantrāḥ
taddhaitad eke stomabhāgair evānumantrayante
tat tathā na kuryāt
devena savitrā prasūtaḥ prastotar devebhyo vācam iṣyety u haike 'numantrayante savitā vai devānām prasavitā savitrā prasūtā idam anumantrayāmaha iti vadantaḥ
tad u tathā na kuryāt
bhūr bhuvaḥ svar ity u haike 'numantrayanta eṣā vai trayī vidyā trayyaivedaṃ vidyayānumantrayāmaha iti vadantaḥ
tad u tathā no eva kuryāt
om ity evānumantrayeta
athaiṣa vasiṣṭhasyaikastomabhāgānumantraḥ
tena haitena vasiṣṭhaḥ prajātikāmo 'numantrayāṃcakre devena savitrā prasūtaḥ prastotar devebhyo vācam iṣya bhūr bhuvaḥ svar om iti
tato vai sa bahuḥ prajayā paśubhiḥ prājāyata
sa eva tena vasiṣṭhasyaikastomabhāgānumantreṇānumantrayeta bahur eva prajayā paśubhiḥ prajāyate
iyaṃ tv eva sthitir om ity evānumantrayeta
atha eṣa vācā vajram udgṛhṇāti
yat āha somaḥ pavate iti vā upāvartadhvam iti vā vācā eva tat vācaḥ vajram vigṛhyate vācaḥ satyena atimucyate
tasmāt om iti eva anumantrayeta
devāḥ vai anayā trayyā vidyayā sarasayā ūrdhvāḥ svargam lokam udakrāman
te manuṣyāṇām anvāgamāt bibhyataḥ trayam vedam apīḍayan
tasya pīḍayantaḥ ekam eva akṣaram na aśaknuvan pīḍayitum om iti yat etat
eṣaḥ u ha vāva sarasaḥ
sarasā ha vai evaṃvidaḥ trayī vidyā bhavati
sa yāṃ ha vai trayyā vidyayā sarasayā jitiṃ jayati yām ṛddhim ṛdhnoti jayati tāṃ jitim ṛdhnoti tām ṛddhiṃ ya evaṃ veda
etat ha vai akṣaram trayyai vidyāyai pratiṣṭhā
om iti vai hotā pratiṣṭhitaḥ om iti adhvaryuḥ om iti udgātā
etat ha vai akṣaram vedānām triviṣṭapam
etasmin vai akṣare ṛtvijaḥ yajamānam ādhāya svarge loke samudūhanti
tasmāt om iti eva anumantrayeta
devaḥ asi upavāsi upa tam vāyasva yaḥ asmān dveṣṭi yam ca vayam dviṣmaḥ mahinā asi bahulā asi bṛhatī asi rohiṇī asi a pannā asi saṃbhūḥ devaḥ asi sam aham bhūyāsam ābhūtiḥ asi ābhūyāsam bhūtiḥ asi bhūyāsam yāḥ te prajāḥ upadiṣṭāḥ na aham tava tāḥ paryemi upa te tāḥ diśāmi nāma me śarīram me pratiṣṭhā me tat me tvayi tat me mā upahṛthāḥ iti imām pṛthivīm avocat
tam iyam āgatam pṛthivī pratinandati ayam te bhagavaḥ lokaḥ saha nau ayam lokaḥ iti
yat vāva me tvayi iti āha tat vāva me punar dehi iti
kim nu te mayi iti
nāma me śarīram me pratiṣṭhā me tat me tvayi tat me punar dehi iti
tat asmai iyam pṛthivī punar dadāti
tām āha pra mā vaha iti
kim abhi iti
agnim iti
tam agnim abhipravahati
saḥ agnim āha
abhijit asi abhijayyāsam loka jit asi lokam jayyāsam attiḥ asi annam adyāsam anna ādaḥ bhavati yaḥ tvā evam veda saṃbhūḥ devaḥ asi sam aham bhūyāsam ābhūtiḥ asi ābhūyāsam bhūtiḥ asi bhūyāsam yāḥ te prajāḥ upadiṣṭāḥ na aham tava tāḥ paryemi upa te tāḥ diśāmi tapaḥ me tejaḥ me annam me vāc me tat me tvayi tat me mā upahṛthāḥ iti agnim avocat
tam tathā eva āgatam agniḥ pratinandati ayam te bhagavaḥ lokaḥ saha nau ayam lokaḥ iti
yat vāva me tvayi iti āha tat vāva me punar dehi iti
kim nu te mayi iti
tapaḥ me tejaḥ me annam me vāc me tat me tvayi tat me punar dehi iti
tat asmai agniḥ punar dadāti
tam āha pra mā vaha iti
kim abhīti
vāyum iti
taṃ vāyum abhipravahati
sa vāyum āha yat purastād vāsīndro rājā bhūto vāsi
yad dakṣiṇato vāsīśāno bhūto vāsi
yat paścād vāsi varuṇo rājā bhūto vāsi
yad uttarato vāsi somo rājā bhūto vāsi
yad upariṣṭād avavāsi prajāpatir bhūto 'vavāsi
vrātyo 'sy ekavrātyo 'navasṛṣṭo devānām bilam apyadhāḥ
tava prajās tavauṣadhayas tavāpo vicalitam anuvicalanti
saṃbhūr devo 'si sam aham bhūyāsam
ābhūtir asy ābhūyāsam
bhūtir asi bhūyāsam
yās te prajā upadiṣṭā nāhaṃ tava tāḥ paryemi
upa te tā diśāmi
prāṇāpānau me śrutam me
tan me tvayi
tan me mopahṛthā iti vāyum avocat
taṃ tathaivāgataṃ vāyuḥ pratinandaty ayaṃ te bhagavo lokaḥ
saha nāv ayaṃ loka iti
yad vāva me tvayīty āha tad vāva me punar dehīti
kiṃ nu te mayīti
prāṇāpānau me śrutam me
tan me tvayi
tan me punar dehīti
tad asmai vāyuḥ punar dadāti
tam āha pra mā vaheti
kim abhīti
antarikṣalokam iti
tam antarikṣalokam abhipravahati
taṃ tathaivāgatam antarikṣalokaḥ pratinandaty ayaṃ te bhagavo lokaḥ
saha nāv ayaṃ loka iti
yad vāva me tvayīty āha tad vāva me punar dehīti
kiṃ nu te mayīti
ayam ma ākāśaḥ
sa me tvayi
tan me punar dehīti
tam asmā ākāśam antarikṣalokaḥ punar dadāti
tam āha pra mā vaheti
kim abhīti
diśa iti
taṃ diśo 'bhipravahati
taṃ tathaivāgataṃ diśaḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
śrotram iti tad asmai śrotraṃ diśaḥ punar dadati
tā āha pra mā vahateti
kim abhīti
ahorātrayor lokam iti
tam ahorātrayor lokam abhipravahanti
taṃ tathaivāgatam ahorātre pratinandato 'yaṃ te bhagavo lokaḥ
saha no 'yaṃ loka iti
yad vāva me yuvayor ity āha tad vāva me punar dattam iti
kiṃ nu ta āvayor iti
akṣitir iti
tām asmā akṣitim ahorātre punar dattaḥ
te āha pra mā vahatam iti
kim abhīti
ardhamāsān iti
tam ardhamāsān abhipravahataḥ
taṃ tathaivāgatam ardhamāsāḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
imāni kṣudrāṇi parvāṇi
tāni me yuṣmāsu
tāni me pratisaṃdhatteti
tāny asyārdhamāsāḥ punaḥ pratisaṃdadhati
tān āha pra mā vahateti
kim abhīti
māsān iti
tam māsān abhipravahanti
taṃ tathaivāgatam māsāḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
imāni sthūlāni parvāṇi
tāni me yuṣmāsu
tāni me pratisaṃdhatteti
tāny asya māsāḥ punaḥ pratisaṃdadhati
tān āha pra mā vahateti
kim abhīti
ṛtūn iti
tam ṛtūn abhipravahanti
taṃ tathaivāgatam ṛtavaḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
imāni jyāyāṃsi parvāṇi
tāni me yuṣmāsu tāni me pratisaṃdhatteti
tāny asyartavaḥ punaḥ pratisaṃdadhati
tān āha pra mā vahateti
kim abhīti
saṃvatsaram iti
taṃ saṃvatsaram abhipravahanti
taṃ tathaivāgataṃ saṃvatsaraḥ pratinandaty ayaṃ te bhagavo lokaḥ
saha nāv ayaṃ loka iti
yad vāva me tvayīty āha tad vāva me punar dehīti
kiṃ nu te mayīti
ayam ma ātmā
sa me tvayi tan me punar dehīti
tam asmā ātmānaṃ saṃvatsaraḥ punar dadāti
tam āha pra mā vaheti
kim abhīti
divyān gandharvān iti
taṃ divyān gandharvān abhipravahati
taṃ tathaivāgataṃ divyā gandharvāḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
gandho me modo me pramodo me
tan me yuṣmāsu
tan me punar datteti
tad asmai divyā gandharvāḥ punar dadati
tān āha pra mā vahateti
kim abhīti
apsarasa iti
tam apsaraso 'bhipravahanti
taṃ tathaivāgatam apsarasaḥ pratinandanty ayaṃ te bhagavo lokaḥ
saha no 'yaṃ loka iti
yad vāva me yuṣmāsv ity āha tad vāva me punar datteti
kiṃ nu te 'smāsv iti
haso me krīḍā me mithunam me
tan me yuṣmāsu
tan me punar datteti
tad asmā apsarasaḥ punar dadati
tā āha pra mā vahateti
kim abhi iti
divam iti
tam divam abhipravahanti
tam tathā eva āgatam dyauḥ pratinandati ayam te bhagavaḥ lokaḥ saha nau ayam lokaḥ iti
yat vāva me tvayi iti āha tat vāva me punar dehi iti
kim nu te mayi iti
tṛptiḥ iti
sakṛt tṛptā iva hi eṣā
tām asmai tṛptim dyauḥ punar dadāti
tam āha pra mā vaha iti
kim abhi iti
devān iti
tam devān abhipravahati
tam tathā eva āgatam devāḥ pratinandanti ayam te bhagavaḥ lokaḥ saha naḥ ayam lokaḥ iti
yat vāva me yuṣmāsu iti āha tat vāva me punar datta iti
kim nu te asmāsu iti
amṛtam iti
tat asmai amṛtam devāḥ punar dadati
tān āha pra mā vahata iti
kim abhīti
ādityam iti
tam ādityam abhipravahanti
sa ādityam āha vibhūḥ purastāt sampat paścāt
samyaṅ tvam asi
samīco manuṣyān aroṣī ruṣatas ta ṛṣiḥ pāpmānaṃ hanti
apahatapāpmā bhavati yas tvaivaṃ veda
saṃbhūr devo 'si sam aham bhūyāsam
ābhūtir asy ābhūyāsam
bhūtir asi bhūyāsam
yās te prajā upadiṣṭā nāhaṃ tava tāḥ paryemi
upa te tā diśāmi
ojo me balam me cakṣur me
tan me tvayi tan me mopahṛthā ity ādityam avocat
taṃ tathaivāgatam ādityaḥ pratinandaty ayaṃ te bhagavo lokaḥ
saha nāv ayaṃ loka iti
yad vāva me tvayīty āha tad vāva me punar dehīti
kiṃ nu te mayīti
ojo me balam me cakṣur me
tan me tvayi
tan me punar dehīti
tad asmā ādityaḥ punar dadāti
tam āha pra mā vaheti
kim abhīti
candramasam iti
taṃ candramasam abhipravahati
sa candramasam āha satyasya panthā na tvā jahāti
amṛtasya panthā na tvā jahāti
navo navo bhavasi jāyamāno bharo nāma brāhmaṇa upāsse
tasmāt te satyā ubhaye devamanuṣyā annādyam bharanti
annādo bhavati yas tvaivaṃ veda
saṃbhūr devo 'si sam aham bhūyāsam
ābhūtir asy ābhūyāsam
bhūtir asi bhūyāsam
yās te prajā upadiṣṭā nāhaṃ tava tāḥ paryemi
upa te tā diśāmi
mano me reto me prajā me punaḥsambhūtir me tan me tvayi tan me mopahṛthā iti candramasam avocat
taṃ tathaivāgataṃ candramāḥ pratinandaty ayaṃ te bhagavo lokaḥ
saha nāv ayaṃ loka iti
yad vāva me tvayīty āha tad vāva me punar dehīti
kiṃ nu te mayīti
mano me reto me prajā me punaḥsambhūtir me
tan me tvayi
tan me punar dehīti
tad asmai candramāḥ punar dadāti
tam āha pra mā vaheti
kim abhīti
brahmaṇo lokam iti
tam ādityam abhipravahati
sa ādityam āha pra mā vaheti
kim abhīti
brahmaṇo lokam iti
taṃ candramasam abhipravahati
sa evam ete devate anusaṃcarati
eṣo 'nto 'taḥ paraḥ pravāho nāsti
yān u kāṃścātaḥ prāco lokān abhyavādiṣma te sarva āptā bhavanti te jitās teṣv asya sarveṣu kāmacāro bhavati ya evaṃ veda
sa yadi kāmayeta punar ihājāyeyeti yasmin kule 'bhidhyāyed yadi brāhmaṇakule yadi rājakule tasminn ājāyate
sa etam eva lokam punaḥ prajānann abhyārohann eti
tad u hovāca śāṭyāyanir bahuvyādhito vā ayam bahuśo lokaḥ
etasya vai kāmāya nu bruvate vā śrāmyanti vā ka etat prāsya punar iheyād atraiva syād iti
uccaiśśravāḥ ha kaupayeyaḥ kauravyaḥ rājā āsa
tasya ha keśī dārbhyaḥ pāñcālaḥ rājā svasrīyaḥ āsa
tau ha anyonyasya priyau āsatuḥ
sa ha uccaiśśravāḥ kaupayeyaḥ asmāt lokāt preyāya
tasmin ha prete keśī dārbhyaḥ araṇye mṛgayām cacāra apriyam vininīṣamāṇaḥ
sa ha tathā eva palyayamānaḥ mṛgān prasaran antareṇa eva uccaiśśravasam kaupayeyam adhijagāma
tam ha uvāca dṛpyāmi svid jānāmi iti
na dṛpyasi iti ha uvāca jānāsi saḥ eva asmi yam mā manyase iti
atha yat bhagavaḥ āhuḥ iti ha uvāca yaḥ āvirbhavati anye asya lokam upayanti iti atha katham aśakaḥ me āvirbhavitum iti
om iti ha uvāca yadā vai tasya lokasya goptāram avide atas te āvirabhūvam apriyam ca asya vineṣyāmi anu ca enam śāsiṣyāmi iti
tathā bhagavaḥ iti ha uvāca tam vai nu tvā pariṣvajai iti
tam ha sma pariṣvajamānaḥ yathā dhūmam vā apīyāt vāyum vā ākāśam vā agni arcim vā apaḥ vā evam ha sma enam vyeti
na ha sma enam pariṣvaṅgāya upalabhate
sa hovāca yad vai te purā rūpam āsīt tat te rūpam
na tu tvā pariṣvaṅgāyopalabha iti
om iti hovāca brāhmaṇo vai me sāma vidvān sāmnodagāyat
sa me 'śarīreṇa sāmnā śarīrāṇy adhūnot
tad yasya vai kila sāma vidvān sāmnodgāyati devatānām eva salokatāṃ gamayatīti
pataṅgaḥ prājāpatya iti hovāca prajāpateḥ priyaḥ putra āsa
sa tasmā etat sāmābravīt
tena sa ṛṣīṇām udagāyat
ta eta ṛṣayo dhūtaśarīrā iti
eteno eva sāmneti hovāca prajāpatir devānām udagāyat
ta eta upari devā dhūtaśarīrā iti
tasmin hainam anuśaśāsa
taṃ hānuśiṣyovāca yaḥ smaivaitat sāma vidyāt sa smaiva ta udgāyatv iti
sa hānuśiṣṭa ājagāma
sa ha sma kurupañcālānām brāhmaṇān upapṛcchamānaś carati
vyūḍhacchandasā vai dvādaśāhena yakṣyamāṇo 'smi
sa yo vas tat sāma veda yad ahaṃ veda sa eva ma udgāsyati
mīmāṃsadhvam iti
tasmai ha mīmāṃsamānānām ekaś cana na sampraty abhidadhāti
sa ha tathaiva palyayamānaḥ śmaśāne vā vane vāvṛtīśayānam upādhāvayāṃcakāra
taṃ ha cāyamānaḥ prajahau
taṃ hovāca ko 'sīti
brāhmaṇo 'smi prātṛdo bhālla iti
sa kiṃ vettheti
sāmeti
om iti hovāca
vyūḍhacchandasā vai dvādaśāhena yakṣyamāṇo 'smi
sa yadi tvaṃ tat sāma vettha yad ahaṃ veda tvam eva ma udgāsyasi
mīmāṃsasveti
tasmai ha mīmāṃsamānas tad eva sampraty abhidadhau
taṃ hovācāyam ma udgāsyatīti
tasmai ha kurupañcālānām brāhmaṇā asūyanta āhur eṣu ha vā ayaṃ kulyeṣu satsūdgāsyati
kasmā ayam alam iti
alaṃ nvai mahyam iti ha smāha
saivālam masyālam matāyaitasya hālam evojjagau
tasmād ālamyailājodgātety ākhyāpayanti
taddha sātyakīrtā āhur yāṃ vayaṃ devatām upāsmaha ekam eva vayaṃ tasyai devatāyai rūpaṃ gavy ādiśāma ekaṃ vāhana ekaṃ hastiny ekam puruṣa ekaṃ sarveṣu bhūteṣu
tasyā evedaṃ devatāyai sarvaṃ rūpam iti
tad etad ekam eva rūpam prāṇa eva
yāvaddhy eva prāṇena prāṇiti tāvad rūpam bhavati tad rūpam bhavati
tad atha yadā prāṇa utkrāmati dārv eveva bhūto 'narthyaḥ pariśiṣyate na kiṃcana rūpam
tasyāntarātmā tapaḥ
tasmāt tapyamānasyoṣṇataraḥ prāṇo bhavati
tapaso 'ntarātmāgniḥ
sa niruktaḥ
tasmāt sa dahati
athādhidevatam
iyam evaiṣā devatā yo 'yam pavate
tasminn etasminn āpo 'ntaḥ
tad annam
so 'rūkṣa upāsitavyaḥ
yad asminn āpo 'ntas tenārūkṣaḥ
tasyāntarātmā tapaḥ
tasmād eṣa ātapaty uṣṇataraḥ pavate
tapaso 'ntarātmā vidyut
sa niruktaḥ
tasmāt so 'pi dahati
tāni vā etāni catvāri sāma prāṇo vāṅ manaḥ svaraḥ
sa eṣa prāṇo vācā karoti manonetraḥ
tasya svara eva prajāḥ
prajāvān bhavati ya evaṃ veda
sa yo vāyuḥ prāṇa eva saḥ
yo 'gnir vāg eva sā
yaś candramā mana eva tat
ya ādityaḥ svara eva saḥ
tasmād etam ādityam āhuḥ svara etīti
sa yo ha vā amūr devatā upāste yā amūr adhidevataṃ dūrūpā vā etā duranusamprāpyā iva
kas tad veda yady etā anu vā samprāpnuyān na vā
atha ya enā adhyātmam upāste sa hāntidevo bhavati
nirjīryantīva vā ita etāḥ
tasya vā etāḥ śarīrasya saha prāṇena nirjīryanti
ka u eva tad veda yady etā anu vā samprāpnuyān na vā
atha ya enā ubhayīr ekadhā bhavantīr veda sa evānuṣṭhyā sāma veda sa ātmānaṃ veda sa brahma veda
tad āhuḥ prādeśamātrād vā ita etā ekam bhavanti
ato hy ayam prāṇaḥ svarya upary upari vartata iti
atha haika āhuś caturaṅgulād vā ita etā ekam bhavantīti
ato hy evāyam prāṇaḥ svarya upary upari vartata iti
sa eṣa brahmaṇa āvartaḥ
sa ya evam etam brahmaṇa āvartaṃ vedābhy enam prajāḥ paśava āvartante sarvam āyur eti
sa yo haivaṃ vidvān prāṇena prāṇyāpānenāpānya manasaitā ubhayīr devatā ātmany etya mukha ādhatte tasya sarvam āptam bhavati sarvaṃ jitam
na hāsya kaścana kāmo 'nāpto bhavati ya evaṃ veda
tad etan mithunaṃ yad vāk ca prāṇaś ca
mithunam ṛksāme
ācaturaṃ vāva mithunam prajananam
tad yatrāda āha somaḥ pavata iti vopāvartadhvam iti vā tat sahaiva vācā manasā prāṇena svareṇa hiṃkurvanti
taddhiṅkāreṇa mithunaṃ kriyate
sahaiva vācā manasā prāṇena svareṇa nidhanam upayanti
tan nidhanena mithunam kriyate
tat saptavidhaṃ sāmnaḥ
saptakṛtva udgātātmānaṃ ca yajamānaṃ ca śarīrāt prajanayati
yādṛśasyo ha vai reto bhavati tādṛśaṃ sambhavati yadi vai puruṣasya puruṣa eva yadi gor gaur eva yady aśvasyāśva eva yadi mṛgasya mṛga eva
yasyaiva reto bhavati tad eva sambhavati
tad yathā ha vai suvarṇaṃ hiraṇyam agnau prāsyamānaṃ kalyāṇataraṃ kalyāṇataram bhavaty evam eva kalyāṇatareṇa kalyāṇatareṇātmanā sambhavati ya evaṃ veda
tad etad ṛcābhyanūcyate
pataṅgam aktam asurasya māyayā hṛdā paśyanti manasā vipaścitaḥ
samudre antaḥ kavayo vicakṣate marīcīnām padam icchanti vedhasaḥ
iti
pataṅgam aktam iti
prāṇo vai pataṅgaḥ
patann iva hy eṣv aṅgeṣv ati ratham udīkṣate
pataṅga ity ācakṣate
asurasya māyayeti
mano vā asuram
taddhy asuṣu ramate
tasyaiṣa māyayāktaḥ
hṛdā paśyanti manasā vipaścita iti
hṛdaiva hy ete paśyanti yan manasā vipaścitaḥ
samudre antaḥ kavayo vicakṣata iti
puruṣo vai samudra evaṃvida u kavayaḥ
ta imām puruṣe 'ntar vācaṃ vicakṣate
marīcīnām padam icchanti vedhasa iti
marīcya iva vā etā devatā yad agnir vāyur ādityaś candramāḥ
na ha vā etāsāṃ devatānām padam asti
padeno ha vai punarmṛtyur anveti
tad etad ananvitaṃ sāma punarmṛtyunā
ati punarmṛtyum tarati ya evaṃ veda
pataṅgo vācam manasā bibharti tāṃ gandharvo 'vadad garbhe antaḥ
tāṃ dyotamānāṃ svaryam manīṣām ṛtasya pade kavayo nipānti
iti
pataṅgo vācam manasā bibhartīti
prāṇo vai pataṅgaḥ
sa imāṃ vācam manasā bibharti
tāṃ gandharvo 'vadad garbhe antar iti
prāṇo vai gandharvaḥ puruṣa u garbhaḥ
sa imām puruṣe 'ntar vācaṃ vadati
tāṃ dyotamānāṃ svaryam manīṣām iti
svaryā hy eṣā manīṣā yad vāk
ṛtasya pade kavayo nipāntīti
mano vā ṛtam evaṃvida u kavayaḥ
om ity etad evākṣaram ṛtam
tena yad ṛcam mīmāṃsante yad yajus tat sāma tad enāṃ nipānti
apaśyaṃ gopām anipadyamānam ā ca parā ca pathibhiś carantam
sa sadhrīcīḥ sa viṣūcīr vasāna āvarīvarti bhuvaneṣv antar iti
apaśyaṃ gopām anipadyamānam iti
prāṇo vai gopāḥ
sa hīdaṃ sarvam anipadyamāno gopāyati
ā ca parā ca pathibhiś carantam iti
tad ye ca ha vā ime prāṇā amī ca raśmaya etair ha vā eṣa etad ā ca parā ca pathibhiś carati
sa sadhrīcīḥ sa viṣūcīr vasāna iti
sadhrīcīś ca hy eṣa etad viṣūcīś ca prajā vaste
āvarīvarti bhuvaneṣv antar iti
eṣa hy evaiṣu bhuvaneṣv antar āvarīvarti
sa eṣa indra udgīthaḥ
sa yadaiṣa indra udgītha āgacchati naivodgātuś copagātṝṇāṃ ca vijñāyate
ita evordhvaḥ svar udeti
sa upari mūrdhno lelāyati
sa vidyād āgamad indro neha kaścana pāpmā nyaṅgaḥ pariśekṣyata iti
tasmin ha na kaścana pāpmā nyaṅgaḥ pariśiṣyate
tad etad abhrātṛvyaṃ sāma
na ha vā indraḥ kaṃcana bhrātṛvyam paśyate
sa yathendro na kaṃcana bhrātṛvyam paśyata evam eva na kaṃcana bhrātṛvyam paśyate ya etad evaṃ vedātho yasyaivaṃ vidvān udgāyati
prajāpatim brahmāsṛjata
tam apaśyam amukham asṛjata
tam aprapaśyam amukhaṃ śayānam brahmāviśat
puruṣyaṃ tat
prāṇo vai brahma
prāṇo vāvainaṃ tad āviśat
sa udatiṣṭhat prajānāṃ janayitā
taṃ rakṣāṃsy anvasacanta
tam etad eva sāma gāyann atrāyata
yad gāyann atrāyata tad gāyatrasya gāyatratvam
trāyata enaṃ sarvasmāt pāpmano mucyate ya evaṃ veda
tam upāsmai gāyatā nara ity ṛcāśravaṇīyenopāgāyan
yad upāsmai gāyatā nara iti tena gāyatram abhavat
tasmād eṣaiva pratipat kāryā
pavamānāyendāvā abhi devam iyāhumbhākṣātā iti ṣoḍaśākṣarāṇy abhyagāyanta
ṣoḍaśakalaṃ vai brahma
kalāśa evainaṃ tad brahmāviśat
tad etac caturviṃśatyakṣaraṃ gāyatram
aṣṭākṣaraḥ prastāvaḥ
ṣoḍaśākṣaraṃ gītaṃ tac caturviṃśatiḥ sampadyante
caturviṃśatyardhamāsaḥ saṃvatsaraḥ
saṃvatsaraḥ sāma
tā ṛcaḥ śarīreṇa mṛtyur anvaitat
tad yaccharīravat tan mṛtyor āptam
atha yad aśarīraṃ tad amṛtam
tasyāśarīreṇa sāmnā śarīrāṇy adhūnot
ovā3c ovā3c ovā3c hum bhā ovā iti ṣoḍaśākṣarāṇy abhyagāyata
ṣoḍaśakalo vai puruṣaḥ
kalāśa evāsya taccharīrāṇy adhūnot
sa eṣo 'pahatapāpmā dhūtaśarīraḥ
tad ekkriyāvṛtiyudāsaṃgāyaty o ity udāsa
ā iti āvṛdyāt
vāg iti tad brahma
tad id antarikṣaṃ so 'yaṃ vāyuḥ pavate
hum iti candramāḥ
bhā ity ādityaḥ
etasya ha vā idam akṣarasya krator bhātīty ācakṣate
etasya ha vā idam akṣarasya krator abhram ity ācakṣate
etasya ha vā idam akṣarasya kratoḥ kubhram ity ācakṣate
etasya ha vā idam akṣarasya kratoḥ śubhram ity ācakṣate
etasya ha vā idam akṣarasya krator vṛṣabha ity ācakṣate
etasya ha vā idam akṣarasya krator darbha ity ācakṣate
etasya ha vā idam akṣarasya krator yo bhātīty ācakṣate
etasya ha vā idam akṣarasya kratoḥ sambhavatīty ācakṣate
tad yat kiṃ ca bhā3 iti ca bhā3 iti ca tad etan mithunaṃ gāyatram
pra mithunena jāyate ya evaṃ veda
tad etad amṛtaṃ gāyatram
etena vai prajāpatir amṛtatvam agacchad etena devā etenarṣayaḥ
tad etad brahma prajāpataye 'bravīt prajāpatiḥ parameṣṭhine prājāpatyāya parameṣṭhī prājāpatyo devāya savitre devaḥ savitāgnaye 'gnir indrāyendraḥ kāśyapāya kāśyapa ṛśyaśṛṅgāya kāśyapāyarśyaśṛṅgaḥ kāśyapo devatarase śyāvasāyanāya kāśyapāya devatarāḥ śyāvasāyanaḥ kāśyapaḥ śruṣāya vāhneyāya kāśyapāya śruṣo vāhneyaḥ kāśyapa indrotāya daivāpāya śaunakāyendroto daivāpaḥ śaunako dṛtaya aindrotaye śaunakāya dṛtir aindrotiḥ śaunakaḥ puluṣāya prācīnayogyāya puluṣaḥ prācīnayogyaḥ satyayajñāya pauluṣaye prācīnayogyāya satyayajñaḥ pauluṣiḥ prācīnayogyaḥ somaśuṣmāya sātyayajñaye prācīnayogyāya somaśuṣmaḥ sātyayajñiḥ prācīnayogyo hṛtsvāśayāyāllakeyāya māhāvṛṣāya rājñe hṛtsvāśaya āllakeyo māhāvṛṣo rājā janaśrutāya kāṇḍviyāya janaśrutaḥ kāṇḍviyaḥ sāyakāya jānaśruteyāya kāṇḍviyāya sāyako jānaśruteyaḥ kāṇḍviyo nagariṇe jānaśruteyāya kāṇḍviyāya nagarī jānaśruteyaḥ kāṇḍviyaḥ śaṅgāya śāṭyāyanaya ātreyāya śaṅgaḥ śāṭyāyanir ātreyo rāmāya krātujāteyāya vaiyāghrapadyāya rāmaḥ krātujāteyo vaiyāghrapadyaḥ
śaṅkhāya bābhravyāya śaṅkho bābhravyo dakṣāya kātyāyanaya ātreyāya dakṣaḥ kātyāyanir ātreyaḥ kaṃsāya vārakaye kaṃso vārakiḥ proṣṭhapādāya vārakyāya proṣṭhapādo vārakyaḥ kaṃsāya vārakyāya kaṃso vārakyo jayantāya vārakyāya jayanto vārakyaḥ kuberāya vārakyāya kubero vārakyo jayantāya vārakyāya jayanto vārakyo janaśrutāya vārakyāya janaśruto vārakyaḥ sudattāya pārāśaryāya sudattaḥ pārāśaryo 'ṣāḍhāyottarāya pārāśaryāyāṣāḍha uttaraḥ pārāśaryo vipaścite śakunimitrāya pārāśaryāya vipaścicchakunimitraḥ pārāśaryo jayantāya pārāśaryāya jayantaḥ pārāśaryaḥ
śyāmajayantāya lauhityāya śyāmajayanto lauhityaḥ palliguptāya lauhityāya palligupto lauhityaḥ satyaśravase lauhityāya satyaśravā lauhityaḥ kṛṣṇadhṛtaye sātyakaye kṛṣṇadhṛtiḥ sātyakiḥ śyāmasujayantāya lauhityāya śyāmasujayanto lauhityaḥ kṛṣṇadattāya lauhityāya kṛṣṇadatto lauhityo mitrabhūtaye lauhityāya mitrabhūtir lauhityaḥ śyāmajayantāya lauhityāya śyāmajayanto lauhityas trivedāya kṛṣṇarātāya lauhityāya trivedaḥ kṛṣṇarāto lauhityo yaśasvine jayantāya lauhityāya yaśasvī jayanto lauhityo jayakāya lauhityāya jayako lauhityaḥ kṛṣṇarātāya lauhityāya kṛṣṇarāto lauhityo dakṣajayantāya lauhityāya dakṣajayanto lauhityo vipaścite dṛḍhajayantāya lauhityāya vipaścid dṛḍhajayanto lauhityo vaipaścitāya dārḍhajayantaye dṛḍhajayantāya lauhityāya vaipaścito dārḍhajayantir dṛḍhajayanto lauhityo vaipaścitāya dārḍhajayantaye guptāya lauhityāya
tad etad amṛtaṃ gāyatram atha yāny anyāni gītāni kāmyāny eva tāni kāmyāny eva tāni
śvetāśvo darśato harinīlo 'si haritaspṛśaḥ samānabuddho mā hiṃsīḥ
na māṃ tvaṃ vettha pradrava
yad abhyavacaraṇo 'bhyavaiṣi svapantam puruṣam akovidam aśmamayena varmaṇā varuṇo 'ntardadhātu mā
yad abhyavacaraṇo 'bhyavaiṣi svapantam puruṣam akovidam ayasmayena varmaṇā varuṇo 'ntardadhātu mā
yad abhyavacaraṇo 'bhyavaiṣi svapantam puruṣam akovidaṃ lohamayena varmaṇā varuṇo 'ntardadhātu mā
yad abhyavacaraṇo 'bhyavaiṣi svapantam puruṣam akovidaṃ rajatamayena varmaṇā varuṇo 'ntardadhātu mā
yad abhyavacaraṇo 'bhyavaiṣi svapantam puruṣam akovidaṃ suvarṇamayena varmaṇā varuṇo 'ntardadhātu mā
āyur mātā matiḥ pitā namas ta āviśoṣaṇa
graho nāmāsi viśvāyus tasmai te viśvāhā namo namas tāmrāya namo varuṇāya namo jighāṃsate
yakṣma rājan mā māṃ hiṃsīḥ
rājan yakṣma mā hiṃsīḥ
tayoḥ saṃvidānayoḥ sarvam āyur ayāny aham
puruṣo vai yajñaḥ
tasya yāni caturviṃśatir varṣāṇi tat prātassavanam
caturviṃśatyakṣarā gāyatrī
gāyatram prātassavanam
tad vasūnām
prāṇā vai vasavaḥ
prāṇā hīdaṃ sarvaṃ vasv ādadate
sa yady enam etasmin kāla upatapad upadravet sa brūyāt prāṇā vasava idam me prātassavanam mādhyandinena savanenānusaṃtanuteti
agado haiva bhavati
atha yāni catuścatvāriṃśataṃ varṣāṇi tan mādhyandinaṃ savanam
catuścatvāriṃśadakṣarā triṣṭup
traiṣṭubham mādhyandinaṃ savanam
tad rudrāṇām
prāṇā vai rudrāḥ
prāṇā hīdaṃ sarvaṃ rodayanti
sa yady enam etasmin kāla upatapad upadravet sa brūyāt prāṇā rudrā idam me mādhyandinaṃ savanaṃ tṛtīyasavanenānusaṃtanuteti
agado haiva bhavati
atha yāny aṣṭācatvāriṃśataṃ varṣāṇi tat tṛtīyasavanam
aṣṭācatvāriṃśadakṣarā jagatī
jāgataṃ tṛtīyasavanam
tad ādityānām
prāṇā vā ādityāḥ
prāṇā hīdaṃ sarvam ādadate
sa yady enam etasmin kāla upatapad upadravet sa brūyāt prāṇā ādityā idam me tṛtīyasavanam āyuṣānusaṃtanuteti
agado haiva bhavati
etaddha tad vidvān brāhmaṇa uvāca mahidāsa aitareya upatapati kim idam upatapasi yo 'ham anenopatapatā na preṣyāmīti
sa ha ṣoḍaśaśataṃ varṣāṇi jijīva
pra ha ṣoḍaśaśataṃ varṣāṇi jīvati nainam prāṇaḥ sāmy āyuṣo jahāti ya evaṃ veda
tryāyuṣaṃ kaśyapasya jamadagnes tryāyuṣam
trīṇy amṛtasya puṣpāṇi trīṇy āyūṃṣi me 'kṛṇoḥ
sa no mayobhūḥ pitav āviśasva śāntiko yas tanuve syonaḥ
ye 'gnayaḥ purīṣyāḥ praviṣṭāḥ pṛthivīm anu
teṣāṃ tvam asy uttamaḥ pra ṇo jīvātave suva
araṇyasya vatso 'si viśvanāmā viśvābhirakṣaṇo 'pām pakvo 'si varuṇasya dūto 'ntardhināma
yathā tvam amṛto martyebhyo 'ntarhito 'sy evaṃ tvam asmān aghāyubhyo 'ntardhehi
antardhir asi stenebhyaḥ
vyuṣi savitā bhavasy udeṣyan viṣṇur udyan puruṣa udito bṛhaspatir abhiprayan maghavendro vaikuṇṭho mādhyandine bhago 'parāhna ugro devo lohitāyann astamite yamo bhavasi
aśnasu somo rājā niśāyām pitṛrājaḥ svapne manuṣyān praviśasi payasā paśūn
virātre bhavo bhavasy apararātre 'ṅgirā agnihotravelāyām bhṛguḥ
tasya tad etad eva maṇḍalam ūdhaḥ
tasyaitau stanau yad vāk ca prāṇaś ca
tābhyām me dhukṣvādhyāyam brahmacaryam prajāṃ paśūn svargaṃ lokaṃ sajātavanasyām
etā āśiṣa āśāse
bhūr bhuvaḥ svaḥ
udite śukram ādiśa
tad atman dadhe
bhageratho haikṣvāko rājā kāmapreṇa yajñena yakṣyamāṇa āsa
tad u ha kurupañcālānām brāhmaṇā ūcur bhageratho ha vā ayam aikṣvāko rājā kāmapreṇa yajñena yakṣyamāṇaḥ
etena kathāṃ vadiṣyāma iti
taṃ hābhyeyuḥ
tebhyo hābhyāgatebhyo 'pacitīś cakāra
atha haiṣāṃ sa bhāga āvavrājoptvā keśaśmaśrūṇi nakhān nikṛtyājyenābhyajya daṇḍopānaham bibhrat
tān hovāca brāhmaṇā bhagavantaḥ katamo vas tad veda yathāśrāvitapratyāśrāvite devān gacchata iti
atha hovāca katamo vas tad veda yadviduṣaḥ sūdgātā suhotā svadhvaryuḥ sumānuṣavid ājāyata iti
atha hovāca katamo vas tad veda yac chandāṃsi prayujyante yat tāni sarvāṇi saṃstutāny abhisaṃpadyanta iti
atha hovāca katamo vas tad veda yathā gāyatryā uttame akṣare punar yajñam apigacchata iti
atha hovāca katamo vas tad veda yathā dakṣiṇāḥ pratigṛhītā na hiṃsantīti
etān hainān pañca praśnān papraccha
teṣāṃ ha kurupañcālānām bako dālbhyo 'nūcāna āsa
sa hovāca yathāśrāvitapratyāśrāvite devān gacchata iti prācyāṃ vai rājan diśy āśrāvitapratyāśrāvite devān gacchataḥ
tasmāt prāṅ tiṣṭhann āśrāvayati prāṅ tiṣṭhan pratyāśrāvayatīti
atha hovāca yadviduṣaḥ sūdgātā suhotā svadhvaryuḥ sumānuṣavid ājāyata iti yo vai manuṣyasya sambhūtiṃ vedeti hovāca tasya sūdgātā suhotā svadhvaryuḥ sumānuṣavid ājāyata iti prāṇā u ha vāva rājan manuṣyasya sambhūtir eveti
atha hovāca yac chandāṃsi prayujyante yat tāni sarvāṇi saṃstutāny abhisaṃpadyanta iti gāyatrīm u ha vāva rājan sarvāṇi chandāṃsi saṃstutāny abhisaṃpadyanta iti
atha hovāca yathā gāyatryā uttame akṣare punar yajñam apigacchata iti vaṣaṭkāreṇo ha vāva rājan gāyatryā uttame akṣare punar yajñam apigacchata iti
atha hovāca yathā dakṣiṇāḥ pratigṛhītā na hiṃsantīti
yo vai gāyatryai mukhaṃ vedeti hovāca taṃ dakṣiṇā pratigṛhītā na hiṃsantīti
agnir ha vāva rājan gāyatrīmukham
tasmād yad agnāv abhyādadhāti bhūyān eva sa tena bhavati vardhate
evam evaivaṃ vidvān brāhmaṇaḥ pratigṛhṇan bhūyān eva bhavati vardhata u eveti
sa hovācānūcāno vai kilāyam brāhmaṇa āsa
tvām aham anena yajñenaimīti
tasya vai te tathodgāsyāmīti hovāca yathaikarāḍ eva bhūtvā svargaṃ lokam eṣyasīti
tasmā etena gāyatreṇodgīthenojjagau
sa haikarāḍ eva bhūtvā svargaṃ lokam iyāya
tena haitenaikarāḍ eva bhūtvā svargaṃ lokam eti ya evaṃ veda
oṃ vā iti dve akṣare
oṃ vā iti caturthe
oṃ vā iti ṣaṣṭhe
hum bhā oṃ vāg ity aṣṭame
tena haitena pratīdarśo 'sya bhayadasyāsamātyasyojjagau
taṃ hovāca kiṃ ta āgāsyāmīti
sa hovāca harī me devāśvāv āgāyeti
tatheti
tau hāsmā ājagau
tau hainam ājagmatuḥ
sa vā eṣa udgīthaḥ kāmānāṃ sampad oṃ vā3c oṃ vā3c oṃ vā3c hum bhā oṃ vāg iti
sāṅgo haiva satanur amṛtaḥ sambhavati ya etad evaṃ vedātho yasyaivaṃ vidvān udgāyati
puruṣo vai yajñaḥ puruṣo hodgīthaḥ
athaita eva mṛtyavo yad agnir vāyur ādityaś candramāḥ
te ha puruṣaṃ jāyamānam eva mṛtyupāśair abhidadhati
tasya vācam evāgnir abhidadhāti prāṇaṃ vāyuś cakṣur ādityaḥ śrotraṃ candramāḥ
tad āhuḥ sa vā udgātā yo yajamānasya prāṇebhyo 'dhi mṛtyupāśān unmuñcatīti
tad yasyaivaṃ vidvān prastauti ya evāsya vāci mṛtyupāśas tam evāsyonmuñcati
atha yasyaivaṃ vidvān udgāyati ya evāsya prāṇe mṛtyupāśas tam evāsyonmuñcati
atha yasyaivaṃ vidvān pratiharati ya evāsya cakṣuṣi mṛtyupāśas tam evāsyonmuñcati
atha yasyaivaṃ vidvān nidhanam upaiti ya evāsya śrotre mṛtyupāśas tam evāsyonmuñcati
evaṃ vā evaṃvid udgātā yajamānasya prāṇebhyo 'dhi mṛtyupāśān unmuñcati
tad āhuḥ sa vā udgātā yo yajamānasya prāṇebhyo 'dhi mṛtyupāśān unmucyāthainaṃ sāṅgaṃ satanuṃ sarvamṛtyoḥ spṛṇātīti
tad yasyaivaṃ vidvān hiṃkaroti ya evāsya lomasu mṛtyupāśas tasmād evainaṃ spṛṇāti
atha yasyaivaṃ vidvān prastauti ya evāsya tvaci mṛtyupāśas tasmād evainaṃ spṛṇāti
atha yasyaivaṃ vidvān ādim ādatte ya evāsya māṃseṣu mṛtyupāśas tasmād evainaṃ spṛṇāti
atha yasyaivaṃ vidvān udgāyati ya evāsya snāvasu mṛtyupāśas tasmād evainaṃ spṛṇāti
atha yasyaivaṃ vidvān pratiharati ya evāsyāṅgeṣu mṛtyupāśas tasmād evainaṃ spṛṇāti
atha yasyaivaṃ vidvān upadravati ya evāsyāsthiṣu mṛtyupāśas tasmād evainaṃ spṛṇāti
atha yasyaivaṃ vidvān nidhanam upaiti ya evāsya majjasu mṛtyupāśaḥ sa tasmād evainaṃ spṛṇāti
evaṃ vā evaṃvid udgātā yajamānasya prāṇebhyo 'dhi mṛtyupāśān unmucyāthainaṃ sāṅgaṃ satanuṃ sarvamṛtyoḥ spṛṇāti
tad āhuḥ sa vā udgātā yo yajamānasya prāṇebhyo 'dhi mṛtyupāśān unmucyāthainaṃ sāṅgaṃ satanuṃ sarvamṛtyoḥ spṛtvā svarge loke saptadhā dadhātīti
sa vā eṣa indro vaimṛdha udyan bhavati savitodito mitraḥ saṃgavakāla indro vaikuṇṭho madhyandine samāvartamānaḥ śarva ugro devo lohitāyan prajāpatir eva saṃveśe 'stamitaḥ
tad yasyaivaṃ vidvān hiṃkaroti ya evāsyodyataḥ svargo lokas tasminn evainaṃ dadhāti
atha yasyaivaṃ vidvān prastauti ya evāsyodite svargo lokas tasminn evainaṃ dadhāti
atha yasyaivaṃ vidvān ādim ādatte ya evāsya saṃgavakāle svargo lokas tasminn evainaṃ dadhāti
atha yasyaivaṃ vidvān udgāyati ya evāsya madhyandine svargo lokas tasminn evainaṃ dadhāti
atha yasyaivaṃ vidvān pratiharati ya evāsyāparāhṇe svargo lokas tasminn evainaṃ dadhāti
atha yasyaivaṃ vidvān upadravati ya evāsyāstaṃ yataḥ svargo lokas tasminn evainaṃ dadhāti
atha yasyaivaṃ vidvān nidhanam upaiti ya evāsyāstamite svargo lokas tasminn evainaṃ dadhāti
evaṃ vā evaṃvid udgātā yajamānasya prāṇebhyo 'dhi mṛtyupāśān unmucyāthainaṃ sāṅgaṃ satanuṃ sarvamṛtyoḥ spṛtvā svarge loke saptadhā dadhāti
ṣaḍḍha vai devatāḥ svayaṃbhuvo 'gnir vāyur asāv ādityaḥ prāṇo 'nnaṃ vāk
tāḥ śraiṣṭhye vyavadantāhaṃ śreṣṭhāsmy ahaṃ śreṣṭhāsmi māṃ śriyam upādhvam iti
tā anyonyasyai śreṣṭhatāyai nātiṣṭhanta
tā abruvan na vā anyonyasyai śreṣṭhatāyai tiṣṭhāmaha etā saṃprabravāmahai yathā śreṣṭhāḥ sma iti
tā agnim abruvan kathaṃ tvaṃ śreṣṭho 'sīti
so 'bravīd ahaṃ devānām mukham asmy aham anyāsām prajānām
mayāhutayo hūyante
ahaṃ devānām annaṃ vikaromyaham manuṣyāṇām
sa yan na syām amukhā eva devāḥ syur amukhā anyāḥ prajāḥ
nāhutayo hūyeran
na devānām annaṃ vikriyeta na manuṣyāṇām
tata idaṃ sarvam parābhavet tato na kiṃcana pariśiṣyeteti
evam eveti hocur naiveha kiṃcana pariśiṣyeta yat tvaṃ na syā iti
atha vāyum abruvan katham u tvaṃ śreṣṭho 'sīti
so 'bravīd ahaṃ devānām prāṇo 'smy aham anyāsām prajānām
yasmād aham utkrāmāmi tataḥ sa praplavate
sa yad ahaṃ na syāṃ tata idaṃ sarvam parābhavet tato na kiṃcana pariśiṣyeteti
evam eveti hocur naiveha kiṃcana pariśiṣyeta yat tvaṃ na syā iti
athādityam abruvan katham u tvaṃ śreṣṭho 'sīti
so 'bravīd aham evodyann ahar bhavāmy aham astaṃ yan rātriḥ
mayā cakṣuṣā karmāṇi kriyante
sa yad ahaṃ na syāṃ naivāhaḥ syān na rātriḥ
na karmāṇi kriyeran
tata idaṃ sarvam parābhavet tato na kiṃcana pariśiṣyeteti
evam eveti hocur naiveha kiṃcana pariśiṣyeta yat tvaṃ na syā iti
atha prāṇam abruvan katham u tvaṃ śreṣṭho 'sīti
so 'bravīt prāṇo bhūtvāgnir dīpyate
prāṇo bhūtvā vāyur ākāśam anubhavati
prāṇo bhūtvāditya udeti
prāṇād annam prāṇād vāk
sa yad ahaṃ na syāṃ tata idaṃ sarvam parābhavet tato na kiṃcana pariśiṣyeteti
evam eveti hocur naiveha kiṃcana pariśiṣyeta yat tvaṃ na syā iti
athānnam abruvan katham u tvaṃ śreṣṭham asīti
tad abravīn mayi pratiṣṭhāyāgnir dīpyate
mayi pratiṣṭhāya vāyur ākāśam anuvibhavati
mayi pratiṣṭhāyāditya udeti
mad eva prāṇo mad vāk
sa yad ahaṃ na syāṃ tata idaṃ sarvam parābhavet tato na kiṃcana pariśiṣyeteti
evam eveti hocur naiveva kiṃcana pariśiṣyeta yat tvaṃ na syā iti
atha vācam abruvan katham u tvaṃ śreṣṭhāsīti
sābravīn mayaivedaṃ vijñāyate mayādaḥ
sa yad ahaṃ na syāṃ naivedaṃ vijñāyeta nādaḥ
tata idaṃ sarvam parābhaven naiveha kiṃcana pariśiṣyeteti
evam eveti hocur naiveha kiṃcana pariśiṣyeta yat tvaṃ na syā iti
tā abruvann etā vai kila sarvā devatāḥ
ekaikām evānu smaḥ
sa yan nu naḥ sarvāsāṃ devatānām ekā cana na syāt tata idaṃ sarvam parābhavet tato na kiṃcana pariśiṣyeta
hanta sārdhaṃ sametya yac chreṣṭhaṃ tad asāmeti
tā etasmin prāṇa okāre vācy akāre samāyan
tad yat samāyan tat sāmnaḥ sāmatvam
tā abruvan yāni no martyāny anapahatapāpmāny akṣarāṇi tāny uddhṛtyāmṛteṣv apahatapāpmasu śuddheṣv akṣareṣu gāyatraṃ gāyāmāgnau vāyāv āditye prāṇe 'nne vāci
tenāpahatya mṛtyum apahatya pāpmānaṃ svargaṃ lokam iyāmeti
ety agner amṛtam apahatapāpma śuddham akṣaram
gnir ity asya martyam anapahatapāpmākṣaram
veti vāyor amṛtam apahatapāpma śuddham akṣaram
yur ity asya martyam anapahatapāpmākṣaram
ety ādityasyāmṛtam apahatapāpma śuddham akṣaram
tyety asya martyam anapahatapāpmākṣaram
preti prāṇasyāmṛtam apahatapāpma śuddham akṣaram
ṇety asya martyam anapahatapāpmākṣaram
ety annasyāmṛtam apahatapāpma śuddham akṣaram
nam ity asya martyam anapahatapāpmākṣaram
veti vāco 'mṛtam apahatapāpma śuddham akṣaram
g ity asyai martyam anapahatapāpmākṣaram
tā etāni martyāny anapahatapāpmāny akṣarāṇy uddhṛtyāmṛteṣv apahatapāpmasu śuddheṣv akṣareṣu gāyatram āgāyann agnau vāyāv āditye prāṇe 'nne vāci
tenāpahatya mṛtyum apahatya pāpmānaṃ svargaṃ lokam āyan
apahatya mṛtyum apahatya pāpmānaṃ svargaṃ lokam eti ya evaṃ veda
tā brahmābruvan tvayi pratiṣṭhāyaitam udyacchāmeti
tā brahmābravīd āsyena prāṇena yuṣmān āsyena prāṇena mām upāpnavātheti
tā etena prāṇenaukāreṇa vācy akāram abhinimeṣyantyo hiṅkārād bhakāram okāreṇa vācam anusvarantya ubhābhyām prāṇābhyāṃ gāyatram agāyann ovā3c ovā3c ovā3c hum bhā vo vā iti
sa yathobhayāpadī pratitiṣṭhaty evam eva svarge loke pratyatiṣṭhan
prati svarge loke tiṣṭhati ya evaṃ veda
ya u ha vā evaṃvid asmāl lokāt praiti sa prāṇa eva bhūtvā vāyum apyeti vāyor adhy abhrāṇy abhrebhyo 'dhi vṛṣṭiṃ vṛṣṭyaivemaṃ lokam anuvibhavati
ṛṣayo ha sattram āsāṃcakrire
te punaḥ punar bahvībhir bahvībhiḥ pratipadbhiḥ svargasya lokasya dvāraṃ nānu cana bubudhire
ta u śrameṇa tapasā vratacaryeṇendram avarurudhire
taṃ hocuḥ svargaṃ vai lokam aipsiṣma
te punaḥ punar bahvībhir bahvībhiḥ pratipadbhiḥ svargasya lokasya dvāraṃ nānu canābhutsmahi
tathā no 'nuśādhi yathā svargasya lokasya dvāram anuprajñāyānārtāḥ svasti saṃvatsarasyodṛcaṃ gatvā svargaṃ lokam iyāmeti
tān hovāca ko vaḥ sthaviratama iti
aham ity agastyaḥ
sa vai ehi iti ha uvāca tasmai vai te aham tat vakṣyāmi yat vidvāṃsaḥ svargasya lokasya dvāram anuprajñāya an ārtāḥ svasti saṃvatsarasya udṛcam gatvā svargam lokam eṣyatha iti
tasmai etam gāyatrasya udgītham upaniṣadam amṛtam uvāca agnau vāyau āditye prāṇe anne vāci
tatas vai te svargasya lokasya dvāram anuprajñāya an ārtāḥ svasti saṃvatsarasya udṛcam gatvā svargam lokam āyan
evam eva evam vidvān svargasya lokasya dvāram anuprajñāya an ārtaḥ svasti saṃvatsarasya udṛcam gatvā svargam lokam eti
evaṃ vā etaṃ gāyatrasyodgītham upaniṣadam amṛtam indro 'gastyāyovācāgastya iṣāya śyāvāśvaya iṣaḥ śyāvāśvir gauṣūktaye gauṣūktir jvālāyanāya jvālāyanaḥ śāṭyāyanaye śāṭyāyanī rāmāya krātujāteyāya vaiyāghrapadyāya rāmaḥ krātujāteyo vaiyāghrapadyaḥ
śaṅkhāya bābhravyāya śaṅkho bābhravyo dakṣāya kātyāyanaya ātreyāya dakṣaḥ kātyāyanir ātreyaḥ kaṃsāya vārakyāya kaṃso vārakyaḥ suyajñāya śāṇḍilyāya suyajñaḥ śāṇḍilyo 'gnidattāya śāṇḍilyāyāgnidattaḥ śāṇḍilyaḥ suyajñāya śāṇḍilyāya suyajñaḥ śāṇḍilyo jayantāya vārakyāya jayanto vārakyo janaśrutāya vārakyāya janaśruto vārakyaḥ sudattāya pārāśaryāya
saiṣā śāṭyāyanī gāyatrasyopaniṣad evam upāsitavyā
kena iṣitam patati preṣitam manaḥ
kena prāṇaḥ prathamaḥ praiti yuktaḥ
kena iṣitām vācam imām vadanti
cakṣuḥ śrotram kaḥ u devaḥ yunakti
śrotrasya śrotram manasaḥ manaḥ yat vācaḥ ha vācam saḥ u prāṇasya prāṇaḥ cakṣuṣaḥ cakṣuḥ atimucya dhīrāḥ pretya asmāt lokāt amṛtāḥ bhavanti
na tatra cakṣuḥ gacchati na vāc gacchati na u manaḥ
na vidma na vijānīmaḥ yathā etat anuśiṣyāt
anyat eva tat viditāt atha u a viditāt adhi
iti śuśruma pūrveṣām ye naḥ tat vyācacakṣire
yat vācā an abhyuditam yena vāc abhyudyate tat eva brahma tvam viddhi na idam yat idam upāsate
yat manasā na manute yena āhuḥ manaḥ matam tat eva brahma tvam viddhi na idam yat idam upāsate
yat cakṣuṣā na paśyati yena cakṣūṃṣi paśyati tat eva brahma tvam viddhi na idam yat idam upāsate
yat śrotreṇa na śṛṇoti yena śrotram idam śrutam tat eva brahma tvam viddhi na idam yat idam upāsate
yat prāṇena na prāṇiti yena prāṇaḥ praṇīyate tat eva brahma tvam viddhi na idam yat idam upāsate
yadi manyase su veda iti dahram eva api nūnam tvam vettha brahmaṇaḥ rūpam yat asya tvam yat asya deveṣu
atha nu mīmāṃsyam eva te manye a viditam
na aham manye su veda iti na u na veda iti veda ca
yaḥ naḥ tat veda tat veda
na u na veda iti veda ca
yasya a matam tasya matam
matam yasya na veda saḥ
a vijñātam vijānatām
vijñātam a vijānatām
pratibodha viditam matam
amṛta tvam hi vindate
ātmanā vindate vīryam
vidyayā vindate amṛtam
iha ced avedīt atha satyam asti
na ced iha avedīt mahatī vinaṣṭiḥ
bhūteṣu bhūteṣu vivicya dhīrāḥ pretya asmāt lokāt amṛtāḥ bhavanti
brahma ha devebhyaḥ vijigye
tasya ha brahmaṇaḥ vijaye devāḥ amahīyanta
te aikṣanta asmākam eva ayam vijayaḥ asmākam eva ayam mahimā iti
tat ha eṣām vijajñau
tebhyaḥ ha prādurbabhūva
tat na vyajānanta kim idam yakṣam iti
te agnim abruvan jātavedaḥ etat vijānīhi kim etat yakṣam iti
tathā iti
tat abhyadravat
tam abhyavadat kaḥ asi iti
agniḥ vai aham asmi iti abravīt jātavedāḥ vai aham asmi iti
tasmin tvayi kim vīryam iti
api idam sarvam daheyam yat idam pṛthivyām iti
tasmai tṛṇam nidadhau etat daha iti
tat upapreyāya sarva javena
tat na śaśāka dagdhum
sa tatas eva nivavṛte na enat aśakam vijñātum yat etat yakṣam iti
atha vāyum abruvan vāyo etat vijānīhi kim etat yakṣam iti
tathā iti
tat abhyadravat
tam abhyavadat kaḥ asi iti
vāyuḥ vai aham asmi iti abravīt mātariśvā vai aham asmi iti
tasmin tvayi kim vīryam iti
api idam sarvam ādadīya yat idam pṛthivyām iti
tasmai tṛṇam nidadhau etat ādatsva iti
tat upapreyāya sarva javena
tat na śaśāka ādātum
sa tatas eva nivavṛte na enat aśakam vijñātum yat etat yakṣam iti
atha indram abruvan maghavan etat vijānīhi kim etat yakṣam iti
tathā iti
tat abhyadravat
tasmāt tirodadhe
sa tasmin eva ākāśe striyam ājagāma bahu śobhamānām umām haimavatīm
tām ha uvāca kim etat yakṣam iti
brahma iti ha uvāca brahmaṇaḥ vai etat vijaye mahīyadhve iti
tatas ha eva vidāṃcakāra brahma iti
tasmāt vai ete devāḥ atitarām iva anyān devān yat agniḥ vāyuḥ indraḥ
te hi enat nediṣṭham paspṛśuḥ
sa hi enat prathamaḥ vidāṃcakāra brahma iti
indraḥ
tasmāt vai indraḥ atitarām iva anyān devān
sa hi enat nediṣṭham pasparśa
sa hi enat prathamaḥ vidāṃcakāra brahma iti
tasya eṣaḥ ādeśaḥ yat etat vidyutaḥ vyadyutat ā iti nyamīmiṣat ā
iti adhidevatam
atha adhyātmam
yat enat gacchati iva ca manaḥ anena ca enat upasmarati tat ha tad vanam nāma
tad vanam iti upāsitavyam
sa yaḥ etat evam veda abhi ha enam sarvāṇi bhūtāni saṃvāñchanti
upaniṣadam bho brūhi iti
uktā te upaniṣad brāhmīm vāva te upaniṣadam abrūma iti
tasyai tapaḥ damaḥ karma iti pratiṣṭhā vedāḥ sarva aṅgāṇi satyam āyatanam
yaḥ vai etām evam veda apahatya pāpmānam anante svarge loke a jyeye pratitiṣṭhati
āśā vā idam agra āsīd bhaviṣyad eva
tad abhavat
tā āpo 'bhavan
tās tapo 'tapyanta
tās tapas tepānā huss ity eva prācīḥ prāśvasan
sa vāva prāṇo 'bhavat
tāḥ prāṇyāpānan
sa vā apāno 'bhavat
tā apānya vyānan
sa vāva vyāno 'bhavat
tā vyānya samānan
sa vāva samāno 'bhavat
tāḥ samānyodānan
sa vā udāno 'bhavat
tad idam ekam eva sadhamādyam āsīd aviviktam
sa nāmarūpam akuruta
tenainad vyavinak
vi ha pāpmano vicyate ya evaṃ veda
tad asau vā ādityaḥ prāṇo 'gnir apāna āpo vyāno diśaḥ samānaś candramā udānaḥ
tad vā etad ekam abhavat prāṇa eva
sa ya evam etad ekam bhavad vedaivaṃ haitad ekadhā bhavatīty ekadhaiva śreṣṭhaḥ svānām bhavati
tad agnir vai prāṇo vāg iti pṛthivī vāyur vai prāṇo vāg ity antarikṣam ādityo vai prāṇo vāg iti dyaur diśo vai prāṇo vāg iti śrotraṃ candramā vai prāṇo vāg iti manaḥ pumān vai prāṇo vāg iti strī
tasyedaṃ sṛṣṭaṃ śithilam bhuvanam āsīd aparyāptam
sa manorūpam akuruta
tena tat paryāpnot
dṛḍhaṃ ha vā asyedaṃ sṛṣṭam aśithilam bhuvanam paryāptam bhavati ya evaṃ veda
saiṣā caturdhā vihitā śrīr udgīthaḥ sāmārkyaṃ jyeṣṭhabrāhmaṇam
prāṇo vāvod vāg gī sa udgīthaḥ
prāṇo vāvāmo vāk sā tat sāma
prāṇo vāva ko vāg ṛk tad arkyam
prāṇo vāva jyeṣṭho vāg brāhmaṇaṃ taj jyeṣṭhabrāhmaṇam
upaniṣadam bho brūhīti
uktā ta upaniṣad yasya te dhātava uktāḥ
tridhātu viṣu vāva ta upaniṣadam abrūmeti
etacchuklaṃ kṛṣṇaṃ tāmraṃ sāmavarṇa iti ha smāha yadaiva śuklakṛṣṇe tāmro varṇo 'bhyavaiti sa vai te vṛṅte daśama mānuṣam iti tridhātu
sa aikṣata kva nu ma uttānāya śayānāyemā devatā baliṃ hareyur iti
sa puruṣam eva prapadanāyāvṛṇīta
tam purastāt pratyañcam prāviśat
tasmā urur abhavat
tad urasa urastvam
tasmā atrasada etā devatā baliṃ haranti
vācam anuharantīm agnir asmai baliṃ harati
mano 'nuharac candramā asmai baliṃ harati
cakṣur anuharad ādityo 'smai baliṃ harati
śrotram anuharad diśo 'smai baliṃ haranti
prāṇam anuharantaṃ vāyur asmai baliṃ harati
tasyaite niṣkhātāḥ panthā balivāhanā ime prāṇāḥ
evaṃ haitaṃ niṣkhātāḥ panthā balivāhanāḥ sarvato 'piyanti prāṇā ya evaṃ veda
sā haiṣā brahmāsandīm ārūḍhā
ā hāsmai brahmāsandīṃ haranty adhi ha brahmāsandīṃ rohati ya evaṃ veda
tad etad brahmayaśaḥ śriyā parivṛḍham
brahma ha tu san yaśasā śriyā parivṛḍho bhavati ya evaṃ veda
tasyaiṣa ādeśo yo 'yaṃ dakṣiṇe 'kṣann antaḥ
tasya yacchuklaṃ tad ṛcāṃ rūpaṃ yat kṛṣṇaṃ tat sāmnāṃ yad eva tāmram iva babhrur iva tad yajuṣām
ya evāyaṃ cakṣuṣi puruṣa eṣa indra eṣa prajāpatiḥ samaḥ pṛthivyā sama ākāśena samo divā samaḥ sarveṇa bhūtena
eṣa paro divo dīpyate
eṣa evedaṃ sarvam ity upāsitavyam
saccāsaccāsacca sacca vāk ca manaś ca manaś ca vāk ca cakṣuś ca śrotraṃ ca śrotraṃ ca cakṣuś ca śraddhā ca tapaś ca tapaś ca śraddhā ca tāni ṣoḍaśa
ṣoḍaśakalam brahma
sa ya evam etat ṣoḍaśakalam brahma veda tam evaitat ṣoḍaśakalam brahmāpyeti
vedo brahma tasya satyam āyatanaṃ śamaḥ pratiṣṭhā damaś ca
tad yathā śvaḥ praiṣyan pāpāt karmaṇo jugupsetaivam evāharahaḥ pāpāt karmaṇo jugupsetākālāt
athaiṣāṃ daśapadī virāṭ
daśa puruṣe svarganarakāṇi
tāni enaṃ svargaṃ gatāni svargaṃ gamayanti narakam gatāni narakaṃ gamayanti
mano narako vāṅ narakaḥ prāṇo narakaś cakṣur narakaḥ śrotraṃ narakas tvaṅ narako hastau narako gudaṃ narakaḥ śiśnaṃ narakaḥ pādau narakaḥ
manasā parīkṣyāṇi vedeti veda
vācā rasān vedeti veda
prāṇena gandhān vedeti veda
cakṣuṣā rūpāṇi vedeti veda
śrotreṇa śabdān vedeti veda
tvacā saṃsparśān vedeti veda
hastābhyāṃ karmāṇi vedeti veda
udareṇāśanayāṃ vedeti veda
śiśnena rāmān vedeti veda
pādābhyām adhvano vedeti veda
plakṣasya prāsravaṇasya prādeśamātrād udak tat pṛthivyai madhyam
atha yatraite saptarṣayas tad divo madhyam
atha yatraita ūṣās tat pṛthivyai hṛdayam
atha yad etat kṛṣṇaṃ candramasi tad divo hṛdayam
sa ya evam ete dyāvāpṛthivyor madhye ca hṛdaye ca veda nākāmo 'smāllokāt praiti
namo 'tisāmāyaituretāya dhṛtarāṣṭrāya pārthuśravasāya ye ca prāṇaṃ rakṣanti te mā rakṣantu
svasti
karmeti gārhapatyaḥ śama ity āhavanīyo dama ity anvāhāryapacanaḥ
kaḥ savitā
kā sāvitrī
agnir eva savitā
pṛthivī sāvitrī
sa yatrāgnis tat pṛthivī yatra vā pṛthivī tad agniḥ
te dve yonī
tad ekam mithunam
kaḥ savitā
kā sāvitrī
varuṇa eva savitā
āpaḥ sāvitrī
sa yatra varuṇas tad āpo yatra vāpas tad varuṇaḥ
te dve yonī
tad ekam mithunam
kaḥ savitā
kā sāvitrī
vāyur eva savitā
ākāśaḥ sāvitrī
sa yatra vāyus tad ākāśo yatra vākāśas tad vāyuḥ
te dve yonī
tad ekam mithunam
kaḥ savitā
kā sāvitrī
yajña eva savitā
chandāṃsi sāvitrī
sa yatra yajñas tac chandāṃsi yatra vā chandāṃsi tad yajñaḥ
te dve yonī
tad ekam mithunam
kaḥ savitā
kā sāvitrī
stanayitnur eva savitā
vidyut sāvitrī
sa yatra stanayitnus tad vidyud yatra vā vidyut tat stanayitnuḥ
te dve yonī
tad ekam mithunam
kaḥ savitā
kā sāvitrī
āditya eva savitā
dyauḥ sāvitrī
sa yatrādityas tad dyaur yatra vā dyaus tad ādityaḥ
te dve yonī
tad ekam mithunam
kaḥ savitā
kā sāvitrī
candra eva savitā
nakṣatrāṇi sāvitrī
sa yatra candras tan nakṣatrāṇi yatra vā nakṣatrāṇi tac candraḥ
te dve yonī
tad ekam mithunam
kaḥ savitā
kā sāvitrī
mana eva savitā
vāk sāvitrī
sa yatra manas tad vāg yatra vā vāk tan manaḥ
te dve yonī
tad ekam mithunam
kaḥ savitā
kā sāvitrī
puruṣa eva savitā
strī sāvitrī
sa yatra puruṣas tat strī yatra vā strī tat puruṣaḥ
te dve yonī
tad ekam mithunam
tasyā eṣa prathamaḥ pādo bhūs tat savitur vareṇyam iti
agnir vai vareṇyam
āpo vai vareṇyam
candramā vai vareṇyam
tasyā eṣa dvitīyaḥ pādo bhargamayo bhuvo bhargo devasya dhīmahīti
agnir vai bhargaḥ
ādityo vai bhargaḥ
candramā vai bhargaḥ
tasyā eṣa tṛtīyaḥ pādaḥ svar dhiyo yo naḥ pracodayād iti
yajño vai pracodayati
strī ca vai puruṣaś ca prajanayataḥ
bhūr bhuvas tat savitur vareṇyam bhargo devasya dhīmahīti
agnir vai bhargaḥ
ādityo vai bhargaḥ
candramā vai bhargaḥ
svar dhiyo yo naḥ pracodayād iti
yajño vai pracodayati
strī ca vai puruṣaś ca prajanayataḥ
bhūr bhuvaḥ svas tat savitur vareṇyam bhargo devasya dhīmahi dhiyo yo naḥ pracodayād iti
yo vā etāṃ sāvitrīm evaṃ vedāpa punarmṛtyuṃ tarati sāvitryā eva salokatāṃ jayati sāvitryā eva salokatāṃ jayati
