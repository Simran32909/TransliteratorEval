om namo 'tharvavedāya
athāto yājñe karmaṇi prāyaścittāni vyākhyāsyāmo vidhyaparādhe
sarvatra punaḥ kāryaṃ kṛtvottarataḥ prāyaścittaṃ prāyaścittaṃ vā kṛtvottarataḥ samādhānam
yat pūrvaṃ prāyaścittaṃ karoti gṛhaiḥ paśubhir evainaṃ samardhayati
yad uttarataḥ svargeṇaivainaṃ tallokena samardhayati
katham agnīn ādhāyānvāhāryaśrapaṇam āharet
katham iti
prāṇā vā ete yajamānasyādhyātmaṃ nidhīyante yad agnayaḥ
teṣu huteṣu dakṣiṇāgnāv ājyāhutiṃ juhuyād agnaye 'nnādāyānnapataye svāheti
katham agnīn ādhāya pravasati
yathainān na virodhayed api ha śaśvad brāhmaṇanigamo bhavati
prāṇān vā eṣo 'nucarān kṛtvā carati yo 'gnīn ādhāya pravasatīti
katham agnīn ādhāya pravatsyan proṣya vopatiṣṭheta
tūṣṇīm evety āhuḥ
tūṣṇīṃ vai śreyāṃsam ākāṅkṣanti
yadi manasi kurvītābhayam vo 'bhayaṃ me 'stv ity abhayaṃ haivāsya bhavaty evam upatiṣṭhamānasya
ekavacanam ekāgnau
purā chāyānāṃ saṃbhedād gārhapatyād āhavanīyam abhyuddharet
mṛtyuṃ vai pāpmānaṃ chāyāṃ tarati
saṃpraiṣaṃ kṛtvoddharāhavanīyam iti
saṃpraiṣavarjam ekāgnau
vācā tvā hotrā prāṇenādhvaryuṇā cakṣuṣodgātrā manasā brahmaṇā śrotreṇāgnīdhreṇaitais tvā pañcabhir ṛtvigbhir daivyair abhyuddharāmi
uddhriyamāṇa uddhara pāpmano mā yad avidvān yac ca vidvāṃś cakāra
ahnā yad enaḥ kṛtam asti pāpaṃ sarvasmād enasa uddhṛto muñca tasmād iti sāyam
rātryā yad enaḥ kṛtam asti pāpam iti prātaḥ
amṛtāhutim amṛtāyāṃ juhomy agniṃ pṛthivyā adityā upasthe
tayānantaṃ lokam ahaṃ jayāmi prajāpatir yaṃ prathamo jigāya
agnir jyotir jyotir agnir iti sāyam
sūryo jyotiḥ jyotiḥ sūrya iti prātaḥ
hiraṇyam antar dhārayet
ārṣeyas tat paśyann āhavanīyam abhyuddharet
atha yasyāhavanīyam abhyuddhṛtam ādityo 'bhyastam iyāt kā tatra prāyaścittiḥ
darbheṇa hiraṇyaṃ baddhvā paścād dhārayet
ārṣeyas tat paśyann agnim āhavanīyam abhyuddharet
atha yasyāhavanīyam abhyuddhṛtam ādityo 'bhyudiyāt kā tatra prāyaścittiḥ
darbheṇa rajataṃ baddhvā purastād dhārayet
ārṣeyas tat paśyann āhavanīyam abhyuddharet
atha yasya sāyam ahutam agnihotraṃ prātar ādityo 'bhyudiyāt kā tatra prāyaścittiḥ
maitraḥ puroḍāśaś carur vā
nityāḥ purastāddhomāḥ saṃsthitahomeṣu mitraḥ pṛthivyā adhyakṣa iti madhyata opya saṃsrāvabhāgaiḥ saṃsthāpayet
atha yasya prātar akṛtam agnihotraṃ sāyam ādityo 'bhyastamiyāt kā tatra prāyaścittiḥ
vāruṇaḥ puroḍāśo nityāḥ purastāddhomāḥ
saṃsthitahomeṣu yat kiṃ cedaṃ varuṇa iti madhyata opya saṃsrāvabhāgaiḥ saṃsthāpayet
atha yasya prātar ahutam agnihotram ādityo 'bhyudiyāt kā tatra prāyaścittiḥ
maitraḥ puroḍāśo nityāḥ purastāddhomāḥ
saṃsthitahomeṣu mitraḥ pṛthivyā adhyakṣa iti madhyata opya saṃsrāvabhāgaiḥ saṃsthāpayet
āhutī vaitābhyām ṛgbhyāṃ juhuyāt
atha yo 'gnihotreṇodeti svargaṃ vā eṣa lokaṃ yajamānam abhivahati
nāhutvāvarteta
sa yady āvarteta svargād evainaṃ tallokād āvarteta
atha yasyāgnihotraṃ hūyamānaṃ skandet kā tatra prāyaścittiḥ
apareṇāhavanīyaṃ dakṣiṇaṃ jānv ācyopaviśati
yat srucy atiśiṣṭaṃ syāt taj juhuyāt
atha yatraivāvaskannaṃ bhavati taṃ deśam abhivimṛjya vimṛgvarīṃ pṛthivīm āvadāmīti prāṅmukhopaviśyāgnir bhūmyām iti tisṛbhir ālabhyābhimantrayeta
atha cet sarvam eva skannaṃ syād yac carusthālyām atiśiṣṭaṃ syāt taj juhuyāt
athāhavanīya ājyāhutiṃ juhuyāt
yan me skannam ity etayarcā
yan me skannaṃ manaso jātavedo yad vā 'skandaddhaviṣo yatra yatra utpruṣo vipruṣaḥ saṃjuhomi satyāḥ santu yajamānasya kāmāḥ svāheti
atha yasyāgnihotre 'medhyam āpadyeta kā tatra prāyaścittiḥ
apareṇāhavanīyam uṣṇam iva bhasma nirūhya tatra tām āhutiṃ juhuyāt
taddhutaṃ cāhutaṃ ca bhavati
yac carusthālyām atiśiṣṭaṃ syāt taj juhuyāt
atha cec carusthālyām evāmedhyam āpadyeta kā tatra prāyaścittiḥ
tat tathaiva hutvāthānyām āhūya dohayitvā śrapayitvā tad asmai tatraivāsīnāyānvāhareyuḥ
atha ūrdhvaṃ prasiddham agnihotram
atha yasyāhavanīyagārhapatyāv antareṇa yāno vā ratho vā nivarteta śvā vānyo vābhidhāvet kā tatra prāyaścittiḥ
mantravanti ca kāryāṇi sarvāṇy adhyayanaṃ ca yat
nāntarāgamanaṃ teṣāṃ sādhu vicchedanād bhayam
iti gārhapatyād adhy āhavanīya udatantuṃ niṣiñcan iyāt
tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān
anulbaṇaṃ vayata joguvām apaḥ
manur bhava janayā daivyaṃ janam
tanvaṃs tantur upa sedur agne tvaṃ pathā rajasi devayānaḥ
tvayāgne pṛṣṭhaṃ vayam āruhemādhā devaiḥ sadhamādaṃ madema
svāheti sarvatraitat prāyaścittam antarāgamane smṛtam
yajñasya saṃtatir asi yajñasya tvā saṃtatyā saṃtanomi
vasūnāṃ rudrāṇām ādityānāṃ marutām ṛṣīṇāṃ bhṛgūṇām aṅgirasām atharvaṇāṃ brahmaṇaḥ saṃtatir asi brahmaṇas tvā saṃtatyā saṃtanomi
yan me chidraṃ manaso yac ca vācaḥ sarasvatī manyumantam jagāma viśvais tad devaiḥ saha saṃvidānaḥ saṃdadhātu bṛhaspatiḥ
mā na āpo medhāṃ mā brahma pramathiṣṭana
śuṣyadā yūyaṃ syandadhvam upahūto 'haṃ sumedhā varcasvī
mā no medhāṃ mā no dīkṣāṃ mā no hiṃsiṣṭaṃ yat tapaḥ śivā naḥ saṃsvaṃta āyuṣe śivā bhavantu mātaraḥ
namas te pathyā revati svasti mā parāyaṇaḥ
svasti mā punarāyaṇaḥ
mā na āpo medhām
punar maitv indriyam iti ca
atha yasyāhavanīyo 'gnir jāgṛyād gārhapatya upaśāmyet kā tatra prāyaścittiḥ
yat prāñcam udvartayati tenāyatanāc cyavate yat pratyañcam asuravad yajñaṃ tanoti
yad anugamayatīśvarā vainaṃ tat prāṇā hāsyur iti vā
atha nu katham iti
sabhasmakam āhavanīyaṃ dakṣiṇena dakṣiṇāgniṃ parihṛtya gārhapatyasyāyatane pratiṣṭhāpya tata āhavanīyaṃ praṇayet
bhadrād abhi śreyaḥ prehīty etayarcā gārhapatya ājyaṃ vilāyotpūya caturgṛhītaṃ gṛhītvāhavanīyagārhapatyāv antareṇa vyavetya juhuyāt
ayaṃ no agnir adhyakṣa iti dvābhyām etena u vā asya saṃtvaramāṇasyāhavanīyagārhapatyau janitāv ayaṃ mā loko 'nusaṃtanutām iti
etena ha vā asya saṃtvaramāṇasyāhavanīyagārhapatyau pāpmānam apahataḥ
so 'pahatapāpmā jyotir bhūtvā devān apyetīti
athāhavanīya ājyāhutiṃ juhuyād asapatnaṃ purastād ity etayarcā
atha yasyāgnihotraṃ śrapyamāṇaṃ viṣyandet tad adbhir upaninayet
tad anumantrayate
pṛthivīṃ turīyam ity etābhiḥ
pṛthivīṃ turīyaṃ manuṣyān yajño 'gāt
tato mā draviṇam āṣṭa
antarikṣe turīyaṃ
divi turīyam
apsu turīyam
apsv ity āha bhūtāni tāni
devān yajño 'gāt
tato mā draviṇam āṣṭa
trātāram indram
yayor ojaseti caitā viṣṇuvaruṇadevatyā ṛco japati
yad vai yajñasya viriṣṭaṃ tad vaiṣṇavaṃ
yad guṣpitaṃ tad vāruṇaṃ
yajñasya vā ṛddhiḥ
bhūyiṣṭhām ṛddhim āpnoti yatraitā viṣṇuvaruṇadevatyā ṛco japati
athādbhuteṣv etā eva tisro japet
tisro japet
atha yasya puroḍāśe amedhyam āpadyeta kā tatra prāyaścittiḥ
ājyena abhighārya apsu antar iti sakṛt eva apsu hutvā atha āhavanīye ājya āhutī juhuyāt asapatnam purastāt iti etābhyām ṛgbhyām
atha yasya puroḍāśaḥ kṣāmaḥ bhavati kā tatra prāyaścittiḥ
saḥ agnaye kṣāmavate aṣṭākapālam puroḍāśam nirvapet
nityāḥ purastāddhomāḥ
saṃsthita homeṣu pṛtanā jitam sahamānam iti madhyatas opya tathā saṃsrāva bhāgaiḥ saṃsthāpayet atha āhavanīye tābhyām ṛgbhyām
atha yasya agnihotram tṛtīye nitya homa kāle vicchidyeta kā tatra prāyaścittiḥ
saḥ agnaye tantumate aṣṭākapālam puroḍāśam nirvapet
nityāḥ purastāddhomāḥ
saṃsthita homeṣu tvam agne saprathāḥ asi juṣṭaḥ hotā vareṇyaḥ tvayā yajñam vitanvate iti madhyatas opya saṃsrāva bhāgaiḥ saṃsthāpayet asapatnam purastāt iti etābhyām ṛgbhyām
atha yasya sāṃnāyyam vyāpadyeta kā tatra prāyaścittiḥ
prātardoham dvaidham kṛtvā tena yajeta
atha āhavanīye ājya āhutim juhuyāt trātāram indram iti etayā ṛcā
prātardoham ced apahareyuḥ sāyaṃdoham dvaidham kṛtvā tena yajeta
atha āhavanīye ājya āhutim juhuyāt trātāram indram iti etayā ṛcā
atha ced sarvam eva sāṃnāyyam vyāpadyeta kā tatra prāyaścittiḥ
aindram puroḍāśam māhendram vā sāṃnāyyasya āyatane pratiṣṭhāpya tena yajeta
atha āhavanīye ājya āhutim juhuyāt trātāram indram iti etayā ṛcā
atha yasya havīṃṣi vyāpadyeran kā tatra prāyaścittiḥ
ājyasya etāni nirupya tena yajeta
atha āhavanīye ājya āhutim juhuyāt trātāram indram iti etayā ṛcā
atha ced sarvāṇi eva havīṃṣi vyāpadyeran kā tatra prāyaścittiḥ
ājyasya etāni nirupya etayā ājya haviṣā iṣṭyā yajeran
iti api hi kīrtitam
madhyāḥ tu eva bhavanti
taiḥ yajeta
atha āhavanīye ājya āhutim juhuyāt trātāram indram iti etayā ṛcā
atha atas dṛṣṭa abhyuddṛṣṭāṇi iti ācakṣate adya sāyam amāvāsyā bhaviṣyati iti
na pratiharaṇāya ca sa syāt
atha sa yaḥ anyaḥ brūyāt adarśam ca adya purastāt iti tam tu kim iti brūyāt
atha vā sa syāt eva adhas
tām eva prāyaścittim kṛtvā yajeta iti dvaipāyanaḥ
kṛtasya vai prāyaścittiḥ bhavati iti lāṅgaliḥ
samāpya eva tena haviṣā yad daivatam tat haviḥ syāt
atha anyat haviḥ nirvapet agnaye dātre puroḍāśam indrāya pradātre puroḍāśam viṣṇave śipiviṣṭāya puroḍāśam
atha etān yathā niruptān tredhā kuryāt yathā brāhmaṇa uktam
nityāḥ purastāddhomāḥ
saṃsthita homeṣu agnim vayam trātāram havāmahe yaḥ imam trāyatām asmāt yakṣmāt asmāt āmayataḥ trātāram indram uru viṣṇo vikramasva iti madhyatas opya saṃsrāva bhāgaiḥ saṃsthāpayet
ācakṣate paurṇamāsī amāvāsyā iti ca atipanne
atha atas abhyuddṛṣṭāni iti ācakṣate
adya sāyam amāvāsyā bhaviṣyati iti
na pratiharaṇāya ca sa syāt
atha sa yaḥ anyaḥ brūyāt adarśam ca adya paścāt iti tam tu kim iti brūyāt
atha vā sa syāt eva adhas
tām eva prāyaścittim kṛtvā yajeta iti dvaipāyanaḥ
kṛtasya vai prāyaścittiḥ bhavati iti lāṅgaliḥ
yena pathā vaivasvataḥ yamaḥ rājā naḥ yayau agniḥ naḥ tena nayatu prajānan vaiśvānaraḥ pathikṛt viśvak ṛṣṭiḥ
samāpya eva tena haviṣā yat daivatam tat haviḥ syāt
atha anyat haviḥ nirvapet agnaye pathikṛte puroḍāśam indrāya vṛtra ghne puroḍāśam vaiśvānaram dvādaśa kapālam puroḍāśam
nityāḥ purastāddhomāḥ
saṃsthita homeṣu tvam agne saprathāḥ asi yena pathā vaivasvataḥ śāsaḥ itthā mahān asi vaiśvānaraḥ naḥ ūtaye iti madhyatas opya saṃsrāva bhāgaiḥ saṃsthāpayet
mahāpāthikṛti iti ācakṣate
ubhayor api pattayoḥ
tat āhuḥ na te viduḥ ye tathā kurvanti atha nu katham iti
gārhapatya ājyam vilāya utpūya caturgṛhītam gṛhītvā āhavanīya gārhapatyau antareṇa ativrajya juhuyāt
asau yaḥ udayāt puras vasānaḥ nīlalohitaḥ atha dṛṣṭam a dṛṣṭam naḥ duṣkṛtam tat svāhā iti evam eva abhyuddṛṣṭe
asau yaḥ udayāt paścāt vasānaḥ nīlalohitaḥ atha dṛṣṭam a dṛṣṭam naḥ duṣkṛtam karat svāhā iti sa yaḥ evam etena tejasā ājyena yaśasā prīṇāti saḥ asya eṣa dṛṣṭaḥ prāṇān yaśasā prīṇāti
atha yaḥ a hutvā navam prāśnīyāt agnau vā āgamayet kā tatra prāyaścittiḥ
saḥ agnaye vratapataye aṣṭākapālam puroḍāśam nirvapet
nityāḥ purastāddhomāḥ
saṃsthita homeṣu agne prāśnāhi prathamaḥ
tvam hi vettha yathā haviḥ
vanvan haviḥ yathā devebhyaḥ yajamānam ca vardhaya agniḥ ca deva savitar
tvam agne vrata pāḥ asi
idāvatsarāya iti madhyatas opya saṃsrāva bhāgaiḥ saṃsthāpayet
yadi anugatam agnim śaṅkamānāḥ mantheyuḥ mathite agnim adhigaccheyuḥ
bhadrāt adhi śreyaḥ prehi iti vyāhṛtibhiḥ ca mathitam samāropya atha itarasmin punar tvā prāṇaḥ iti pañcabhiḥ ājya āhutīḥ hutvā yathoktam prākṛtā vṛttiḥ
atha yasya agnihotrī gharma dughā duhyamānā vāśyet kā tatra prāyaścittiḥ
aśanā pipāse eva eṣā yajamānasya saṃprakhyāya vāśyati iti tām tṛṇam api ādayet sūyavasāt bhagavatī iti etayā ṛcā
atha āhavanīye ājya āhutīḥ juhuyāt
dhātā dadhātu naḥ pūrṇāḥ iti dvābhyām ṛgbhyām
atha yasya agnihotrī gharma dughā vā duhyamānā upaviśet kā tatra prāyaścittiḥ
bhayam vai eṣā yajamānasya prakhyāya upaviśati
tasyāḥ ūdhasi uda pātram ninayet śam naḥ devīḥ abhiṣṭayaḥ iti dvābhyām
tām anumantrayate yasmāt bhītā niṣīdasi tatas naḥ abhayam kṛdhi paśūn naḥ sarvān gopāya namaḥ rudrāya mīḍhuṣe iti
atha enām utthāpayati uttiṣṭha devi adite devān yajñena bodhaya indrāya kṛṇvatī bhāgam mitrāya varuṇāya ca iti
utthitām anumantrayate udasthāt devi adite devān yajñena bodhaya āyuḥ ca tasya bhūtim ca yajamānam ca vardhaya iti
atha āhavanīye ājya āhutīḥ juhuyāt mā naḥ vidan iti etaiḥ abhayaiḥ raudraiḥ ca
atha yasya vapām āhutiṃ vā gṛhītāṃ śyenaḥ śakuniḥ śvā vānyo vāhared vāto vā vivamet kā tatra prāyaścittiḥ
divaṃ pṛthivīm ity abhimantryāthāhavanīya ājyāhutīr juhuyād vāta ā vātu bheṣajam iti sūktena
atha yasya somagraho gṛhīto 'tisravet kā tatra prāyaścittiḥ
drapsaś caskandety abhimantryāthāhavanīya ājyāhutīr juhuyān manase cetase dhiya iti sūktena
atha yasyāṣṭāpadī vaśā syāt kā tatra prāyaścittiḥ
darbheṇa hiraṇyaṃ baddhvādhyadhi garbhaṃ hiraṇyagarbheṇa juhuyāt
yathāmuṃ sā garbham abhyaścotayad yathāmuṃ garbhaṃ sadarbham iva sahiraṇyaṃ tam uddhṛtya prakṣālyānupadaṃ śrapayitvā prākśirasam udakpādyaṃ kāmasūktena juhuyād anaṃgandhītī vety aṣṭabhir nabhasvatībhir hiraṇyagarbheṇa vā
atha yasyāsamāpte karmaṇi tāntriko 'gnir upaśāmyet kā tatra prāyaścittiḥ
yaṃ tvam agne punas tvādityā rudrā vasava ity anyaṃ praṇīya prajvālya mamāgne varca iti sūktenopasamādhāya karmaśeṣam samāpnuyuḥ
atha yasyāsamāpte karmaṇi barhir ādīpyeta tatra tan nirvāpya juhuyād yad agnir barhir adahad vedyā vāso apombhata tvam eva no jātavedo duritāt pāhi tasmāt
nirdagdhā no amitrā yathedaṃ barhis tathā
amitrāṇāṃ śriyaṃ bhūtiṃ tām eṣāṃ parinirjahi
yatkāmās te juhumas tan no astu viśāmpate
ye devā yajñam āyānti te no rakṣantu sarvataḥ
avadagdhaṃ duḥsvapnyam avadagdhā arātayaḥ sarvāś ca yātudhānyaḥ
mā tvā dabhyan yātudhānāḥ
mā bradhnaḥ śarmabhiḥ ṣṭuhi
darbho rājā samudriyaḥ
pari naḥ pātu viśvataḥ
athānyad barhir upakalpyodakena saṃprokṣya punaḥ stṛṇāti
idaṃ barhir amṛteneha siktaṃ hiraṇmayaṃ haritaṃ tat stṛtaṃ naḥ
tad vai purāṇam abhinavaṃ stṛṇīṣva vāsaḥ praśastaṃ prati me gṛhāṇeti
atha yasya pitrye praṇīto 'gnir upaśāmyet kā tatra prāyaścittiḥ
bhasmālabhyābhimantrayed dviṣantam agne dviṣatāṃ ca vittaṃ
prajāṃ dviṣadbhyo naya dakṣiṇena
pitrye praṇīta upaśāmyamānaḥ pāpmānam agne tam ito nudasva
dviṣantam agne dviṣatāṃ ca vittaṃ gaccha tvam ādāya parāvato 'nyān
pitrye praṇīta upaśāmyamāna iha prajāṃ dīrgham āyuś ca dhehi
yas tvam agne pramattānāṃ praṇīta upaśāmyasi
sukalpam agne tat tvayā punas tvoddīpayāmasīty ucyamāne 'gniṃ praṇīya prajvālyendrasya kukṣir asīti dvābhyāṃ samidhāv abhyādadhyāt
atha yasya yūpo virohed asamāpte karmaṇi tatra juhuyāt yūpo virohañchataśākho adhvaraḥ samāvṛto mohayiṣyan yajamānasya loke
vedābhigupto brahmaṇā parivṛto 'tharvabhiḥ śāntaḥ sukṛtām etu lokam
yūpo hy arukṣad dviṣatāṃ vadhāya na me yajño yajamānaś ca riṣyāt
saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi
yo vanaspatīnām upatāpo babhūva yad vā gṛhān ghoram utājagāma tan nirjagāmo haviṣā ghṛtena śaṃ no astu dvipade śaṃ catuṣpade
yo vanaspatīnām upatāpo na āgād yad vā yajñaṃ no 'dbhutam ājagāma
sarvaṃ tad agne hutam astu bhāgaśaḥ śivān vayam uttaremābhi vājān
tvaṣṭre svāheti hutvā
tvaṣṭā me daivyaṃ vaca iti tvāṣṭraṃ vaiśvarūpam ālabheta
atha yasyāsamāpte karmaṇi yūpaḥ prapatet tatra juhuyāt
ya indreṇa sṛṣṭo yadi vā marudbhir yūpaḥ papāta dviṣatāṃ vadhāya
taṃ nirjagāmo haviṣā ghṛtena śaṃ no astu dvipade śaṃ catuṣpade
tvaṣṭre svāheti hutvā tvaṣṭā me daivyaṃ vaca iti tvāṣṭraṃ sarvarūpam ālabheta
atha yasyāsamāpte karmaṇi yūpe dhvāṅkṣo nipatet tatra juhuyāt ā pavasva hiraṇyavad aśvāvat soma vīravat
vājaṃ gomantam ābhara svāheti madhyata opya saṃsrāvabhāgaiḥ saṃsthāpayet
yadi duṣṭaṃ haviḥ syāt kīṭāvapannaṃ vā tat tasmin bhasmany upavaped apsu vety eke
bhuvāya svāhā
bhuvanāya svāhā
bhuvanapataye svāhā
bhuvāṃ pataye svāhā
viṣṇave svāheti
ete ha vai devānām ṛtvijaḥ
ta evāsya taddhutam iṣṭaṃ kurvanti
yat prayājeṣv ahuteṣu prāg aṅgāraḥ skanded adhvaryave ca yajamānāya ca paśubhyaś cāghaṃ syād yadi dakṣiṇā brahmaṇe ca yajamānāya ca
yadi pratyagghotre ca patnyai ca
yady udag agnīdhe ca yajamānāya ca paśubhyaś cāghaṃ syāt
tam anupraharet
sahasraśṛṅgaḥ
ity etayarcā
atha yasyāgnayo mithaḥ saṃsṛjyeran kā tatra prāyaścittiḥ
so 'gnaye vītaye 'ṣṭākapālaṃ puroḍāśaṃ prāṅ nirvapet
nityāḥ purastāddhomāḥ
saṃsthitahomeṣv agna āyāhi vītaye gṛṇāno havyadātaye ni hotā satsi barhiṣi iti madhyata opya saṃsrāvabhāgaiḥ saṃsthāpayet
atha yasyāgnayo grāmyeṇāgninā saṃsṛjyeran kā tatra prāyaścittiḥ
so 'gnaye vivicaye 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣv agnim īﾱe purohitaṃ viviciṃ ratnadhātamaṃ pra ṇa āyūṃṣi tāriṣat
iti madhyata opya saṃsrāvabhāgaiḥ saṃsthāpayet
atha yasyāgnayaḥ śāvenāgninā saṃsṛjyeran kā tatra prāyaścittiḥ
so 'gnaye śucaye 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣv agniḥ śucivratatamaḥ śucir vipraḥ śuciḥ kaviḥ
śucī rocata āhutaḥ
ud agne śucayas tava śukrā bhrājanta īrate
tava jyotīṃṣy arcayaḥ svāheti madhyata opya saṃsrāvabhāgaiḥ saṃsthāpayet
atha yasyāgnayo dāvenāgninā saṃsṛjyeran kā tatra prāyaścittir annādyaṃ vā eṣa yajamānasya saṃvṛjyāvṛta upa to 'raṇyād grāmam adhy abhyupaiti
so 'gnaye 'nnādāyānnapataye 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣv apaścāddaghvānnasya bhūyāsam
iti madhyata opya saṃsrāvabhāgaiḥ saṃsthāpayet
atha yasyāgnayo divyenāgninā saṃsṛjyeran kā tatra prāyaścittiḥ
so 'gnaye jyotiṣmate 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣu vidyotate dyotate
vidyuto 'gnir jihvā
vidyutā bhrājanti dyotata ā ca dyotate
iti madhyata opya saṃsrāvabhāgaiḥ saṃsthāpayet
atha yasyāgnayo 'bhiplaveran kā tatra prāyaścittiḥ
so 'gnaye 'psumate 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣv apām agnis tanūbhiḥ
iti madhyata opya saṃsrāvabhāgaiḥ saṃsthāpayet
atha yady anugatam abhyuddharet kā tatra prāyaścittiḥ
so 'gnaye 'gnimate 'ṣṭākapālaṃ puroḍāśaṃ nirvapet
nityāḥ purastāddhomāḥ
saṃsthitahomeṣu śivau bhavatam adya naḥ agnināgniḥ saṃsṛjyate kavir gṛhapatir yuvā havyavāḍ juhvāsyaḥ tvaṃ hy agne agninā vipro vipreṇa san satā sakhā sakhyā samidhyase
sa no rāsva suvīryam iti madhyata opyātha saṃsrāvabhāgaiḥ saṃsthāpayet
atha ya āhitāgnis tantre pravāse mṛtaḥ syāt kathaṃ tatra kuryāt
katham asyāgnihotraṃ juhuyuḥ
anyavatsāyā goḥ payasety āhur adugdhāyā vā śūdradugdhāyā vā
asarvaṃ vā etat payo yad anyavatsāyā goḥ śūdradugdhāyā vāsarvaṃ vā etad agnihotraṃ yan mṛtasyāgnihotram
tāvad agniṃ paricareyur yāvad asthnām āharaṇam
āhṛtyāgnibhiḥ saṃspṛśya taṃ pitṛmedhena samāpnuyuḥ
atha yaḥ samāropitāsamāropite mṛtaḥ syāt kathaṃ tatra kuryāt
so 'gnaye tantumate pathikṛte vratabhṛte puroḍāśaṃ nirvaped ekakapālaṃ saptakapālaṃ navakapālam
nityāḥ purastāddhomāḥ
saṃsthitahomeṣu
tvam agne saprathā asi yena pathā vaivasvataḥ tvam agne vratapā asīti madhyata opyātha saṃsrāvabhāgaiḥ saṃsthāpayet
atha naṣṭe araṇī syātām anyayor araṇyor vihṛtya taṃ mathitvaitābhir eva hutvāthainaṃ samāpnuyuḥ
atha yasyopākṛtaḥ paśuḥ prapatet kā tatra prāyaścittiḥ
spṛtibhir juhuyād vāyave niyutvate yavāgūṃ nirupyānyaṃ tadrūpaṃ tadvarṇam ālabheta
ājyenābhighārya paryagnikṛtvopākurvīta
ete vai devaspṛtayaḥ
agneṣ ṭe vācaṃ spṛṇomi svāhā
vātāt te prāṇaṃ spṛṇomi svāhā
sūryāt te cakṣu spṛṇomi svāhā
candrāt te mana spṛṇomi svāhā
digbhyas te jyoti spṛṇomi svāhā
adbhyas te rasaṃ spṛṇomi svāhā
asthibhyas te majjānaṃ spṛṇomi svāhā
snehebhyas te snāvānaṃ spṛṇomi svāhā
oṣadhībhyas te lomāni spṛṇomi svāhā
pṛthivyās te śarīraṃ spṛṇomi svāhā
antarikṣāt ta ākāśaṃ spṛṇomi svāhā
mānuṣāt ta ākāśād divyam ākāśaṃ spṛṇomi svāhā
indrāt te balaṃ spṛṇomi svāhā
somāt te rājñaḥ kīrttiṃ yaśaś ca spṛṇomi svāhā
iti ca hutvāthainaṃ punaḥ pradiśati vāyave tveti
atha yasyopākṛtaḥ paśur mriyeta kā tatra prāyaścittiḥ
spṛtibhir eva hutvāthainam anudiśaty ṛtave tveti
atha yasyopākṛtaḥ paśuḥ saṃśīryeta kā tatra prāyaścittiḥ
spṛtibhir eva hutvāthainam anudiśati
rakṣobhyas tveti
nānudeśanam ity āhuḥ
yo vā eṣa prapatito bhavati tad yad enam adhigaccheyur atha tena yajeta
atha yāv etau śīrṇamṛtau bhavatas tayoḥ prajñātāny avadānāny avadāyetarasya vā paśoḥ saṃpraiṣaṃ kṛtvā brāhmaṇān paricareyur apo vābhyupahareyuḥ spṛtibhiḥ
yadi vānyaḥ syācchāmitram enaṃ prāpayeyus ....ṣpṛtibhir eva hutvā śāmitram evainaṃ prāpayeyuḥ
ata ūrdhvaṃ prasiddhaḥ paśubandhaḥ
atha ya upatāpinaṃ yājayet kā tatra prāyaścittiḥ
spṛtibhir eva hutvāgado haiva bhavati
atha ced bahava upatāpinaḥ syuḥ kā tatra prāyaścittiḥ
spṛtibhir eva hutvāgado haiva bhavati
atha yo 'dhiśrite 'gnihotre yajamāno mriyeta kathaṃ tatra kuryāt
tatraivaitat paryādadhyād yathā sarvaśaḥ saṃdahyeteti
athāhavanīya ājyāhutiṃ juhuyāt
yajña eti vitataḥ kalpamānaḥ
ity etayarcā
atha ya aupavasathye 'hani yajamāno mriyeta kathaṃ tatra kuryāt
tatraivaitat pradadhyād yathā sarvaśaḥ saṃdahyeteti
athāhavanīya ājyāhutiṃ juhuyāt
yajña eti vitataḥ kalpamāna ity etayarcā
atha yaḥ samāsanneṣu haviḥṣu yajamāno mriyeta kathaṃ tatra kuryāt
tatraivaitat paryādadhyād yathā sarvaśaḥ saṃdahyerann iti
athāhavanīya ājyāhutiṃ juhuyāt
apemaṃ jīvā arudhan gṛhebhyaḥ
ity etayarcā
atha yo dīkṣito mriyeta katham enaṃ daheyuḥ
tair evāgnibhir ity āhuḥ
havyavāhanāś caite me bhavanti tat kavyavāhanā iti
atha nu katham iti
śakṛtpiṇḍais tisra ukhāḥ pūrayitvā tāḥ prādadhuḥ
tā dhūnuyuḥ
tāsu saṃtāpā ye 'gnayo jāyeraṃs taiḥ samāpnuyuḥ
bahir vā evaṃ bhavanti te no vaite
tasya tad eva brāhmaṇaṃ yad adaḥ puraḥ savane pitṛmedha āśiṣo vyākhyātāḥ
taṃ yadi purastāt tiṣṭhantam upavadet taṃ brūyād vasūnāṃ tvā devānāṃ vyātte 'pidadhāmi
gāyatrīṃ parṣām adhaḥśirāvapadyasveti
taṃ yadi dakṣiṇatas tiṣṭhantam upavadet taṃ brūyād rudrāṇāṃ tvā devānāṃ vyātte 'pidadhāmi
traiṣṭubhīṃ parṣām adhaḥśirāvapadyasveti
taṃ yadi paścāt tiṣṭhantam upavadet taṃ brūyād ādityānāṃ tvā devānāṃ vyātte 'pidadhāmi
jāgatīṃ parṣām adhaḥśirāvapadyasveti
taṃ yady uttaratas tiṣṭhantam upavadet taṃ brūyād viśveṣāṃ tvā devānāṃ vyātte 'pidadhāmi
ānuṣṭubhīṃ parṣām adhaḥśirāvapadyasveti
taṃ yady antardeśebhyo vā tiṣṭhantam upavadet taṃ brūyāt .........
tasmai namaskuryāt
sa cet pratinamaskuryāt kuśalenaivainam yojayet
sa cen na pratinamaskuryāt tenābhicaret
savyam agranthinā prasavyam agnibhiḥ parīyāt
vatsaro 'si parivatsaro 'si saṃvatsaro 'sīti
taṃ yadi jighāṃsed iti sūktena bādhakīḥ samidho 'bhyādadhyāt
tṛtīyāhaṃ nātijīvati
atha yo hotārddhahuta ucchiṣṭaḥ syāt sahaiva tenācamyāgnir mā pātu vasubhiḥ purastād ity etāṃ japtvā yathārthaṃ kuryād yathārthaṃ kuryāt
athāto somarūpāṇi vyākhyāsyāmaḥ
prajāpatir manasi
sārasvato vāci visṛṣṭāyām
vidhānaṃ dīkṣāyām
brahmavrate savitā saṃdhīyamāne 'ndho 'cheto divyaḥ suparṇaḥ parikhyātaḥ
aditiḥ prāyaṇīye
paśuṣṭhā nyuptaḥ
yajño hūyamānaḥ
bhadro vicīyamānaḥ
chandāṃsi mīyamānaḥ
bhagaḥ paṇyamānaḥ
asuraḥ krītaḥ
varuṇo 'pasaṃnaddhaḥ
pūṣā somakrayaṇe
śipiviṣṭo 'rāv āsādyamānaḥ
bṛhaspatir utthitaḥ
vāyur abhihriyamāṇaḥ
adhipatiḥ prohyamāṇaḥ
agnīṣomīyaḥ paśau
atithirudraḥ varuṇaḥ sadātithye
varuṇaḥ saṃrāṭ
āsandyām āsādyamāne
aindrāgno 'gnau mathyamāne
aindrāgno 'gnau praṇīyamāne
sāma tānūnaptre
tapo 'vāntaradīkṣāyām
pṛthivy upasadi
antarikṣam upasadi
dyaur upasadi
yajñasya pramābhīmonmā pratimā vedyāṃ kriyamāṇāyām
paśava uttaravedyām
dyaur havirdhāne
antarikṣam āgnīdhrīye
pṛthivī sadasi
prāṇa uparaveṣu
bhrātṛvyā dhiṣṇyeṣu
paśavo barhiṣi
vedyāṃ stīryamāṇāyām
apsu visarjane
prajāpatir hriyamāṇaḥ
agnir āgnīdhrīye
vaiṣṇava āsannakarmaṇi
hasto visṛṣṭaḥ
vaiṣṇavo yūpaḥ
oṣadhayo raśanāyām
medha āprīṣu
haviḥ paryagnikṛtaḥ
pitṛdevatyaḥ paśau saṃjñapyamāne
yajñasya mithunaṃ pannejaneṣu
rakṣasāṃ bhāgadheyaṃ vapāyām udgṛhyamāṇāyām
yajñasya saṃtatir vasatīvarīṣv abhihriyamāṇāsu
indrāgnyor dhenur dakṣiṇasyām uttaravediśroṇyām avasādayati
mitrāvaruṇayor dhenuḥ
uttarasyām uttaravediśroṇyām avasādayati
viśveṣāṃ devānām āgnīdhrīye
chandāṃsy upavasathe
havirupāvahṛtaḥ
sārasvataḥ prātaranuvāke
atharvābhyuptaḥ
prajāpatir vibhajyamāne
devatā vibhakte
indro vṛtrahendro 'bhimātihendro indro vṛtratur unnīyamānaḥ
āyur upāṃśvantaryāmayoḥ
yamo 'bhihitaḥ
nibhūyapurādhāvanīye supūtaḥ pūtabhṛti suśukraśrīr manthaśrīḥ saktuśrīḥ kṣīraśrīḥ kakubhaḥ pātreṣu
vāyur bahiṣpavamāne
hotrā pravare
vasavaḥ prayājeṣu
yaddevatyaḥ somas taddevatyaḥ paśuḥ
vaiśvadeva unnīyamānaḥ
aindrāgna unnītaḥ
rudro hūyamānaḥ
vāto māruto gaṇo 'bhyāvṛttaḥ
nṛcakṣāḥ pratikhyātaḥ
bhakṣo bhakṣyamāṇaḥ
sakhā bhakṣitaḥ
pitaro nārāśaṃsāḥ
āgneyaṃ prātaḥsavanam
aindraṃ mādhyaṃdinaṃ savanam
yajño dakṣiṇāyām
aindrāṇi pṛṣṭhāni
vaiśvadevaṃ tṛtīyasavanam
vaiśvānaro 'gniṣṭomam
aindrāvaruṇaṃ maitrāvaruṇasyokthaṃ bhavati
aindrābārhaspatyaṃ brāhmaṇācchaṃsina ukthaṃ bhavati
aindrāvaiṣṇavam achāvākasyokthaṃ bhavati
aindraḥ ṣoḍaśīrātraḥ
paryāyāgneyaḥ
rāthaṃtaraḥ sandhiḥ
sauryam āśvinam
ahar yajñaḥ
ādityā anuyājeṣu
yad antarā kriyate sa samudraḥ
varuṇo 'vabhṛthe
samudra ṛjīṣe
yad avāre tīrthaṃ tat prāyaṇīyam
yat pare tad udayanīyam
vaiṣṇavo vaśāyām
svar divi
kāsu brahma samiṣṭyām
yasyā yasyā antataḥ somo vyāpadyeta tasyai tasyai devatāyā iṣṭiṃ nirvaped ājyahomān vā
atha juhuyāt
tvāṃ yajño viṣṇur iti ca
tvāṃ yajño viṣṇur yajñaviṣṇū anūnaṃ hitvā ātmānaṃ deveṣu vidayāmīti
vanaspate 'ntataḥ syānuṣṭubhaṃ chandaso yaṃ tam abhyukta etena saṃdadhāmīti saṃdhāya yan me skannam iti skanne
yad asmṛtīti ca karmaviparyāseti ca tad yad ṛkta oṃ bhūr janad iti gārhapatye juhuyāt
yadi yajuṣṭa oṃ bhuvo janad iti dakṣiṇāgnau juhuyāt
yadi sāmata oṃ svar janad ity āhavanīye juhuyāt
yady atharvata oṃ bhūr bhuvaḥ svar janad om ity āhavanīya eva juhuyāt
atha daivatāni
āgneyaṃ hautram
vāyavyam ādhvaryavam
sauryam audgātram
cāndramasaṃ brahmatvam
tasya ha vā agnir hotāsīt
vāyur adhvaryuḥ
sūrya udgātā
candramā brahmā
pṛthivī vā ṛcām āyatanam
agnir jyotir antarikṣaṃ vai yajuṣām āyatanam
vāyur jyotir dyaur vai sāmnām āyatanam
ādityajyotir āpo 'tharvaṇām āyatanaṃ candramā jyotir iti ca
atha yad avocāmāpattau somaṃ ceti yajamānaṃ ced rājānaṃ stena ha vā prathamaś cāhareyuś cittavyāpatyur vā bhavet
ity āhāśmarathyaḥ
nety āhatuḥ kāṇvagopāyanau
yadaiva karmābhyadhvaryur vihitas tadaiva sarvakratūn praty āpado vihitāḥ
ity āhur ācāryāḥ
atha katham atra yajamānakarmāṇi syuḥ
upacārabhakṣapratiś cety adhvaryur asya yajamānakarmāṇi kuryāt
atra yajamānāsane mārjālīye vā camasau nidhāya tatrāsya bhakṣakāle bhakṣāṇy upasthāpayeyur ā samiṣṭayajuṣo homāt
prāk samiṣṭayajurhomāc ced yajamāna āgacchet samastān eva bhakṣajapān japtvā bhakṣayeccheṣam
samāpyāvabhṛtham abhyupeyuḥ
atha ha yaṃ jīvan na śrutipathaṃ gacchet kiyantam asya kālam agnihotraṃ juhuyuḥ
yady eva hitam āyus tasyāśeṣaṃ prasaṃkhyāya tāvantaṃ kālaṃ tad asyāgnihotraṃ hutvāthāsya prāyaṇīyena pracareyuḥ
vyākhyātaḥ pātraviniyogo 'pi yathaiva śarīrādarśane
sa cej jīvann āgacchet kathaṃ vā proṣyāgatāya yathākāryaṃ karmāṇi kuryāt
sa cet svayamutthaḥ syāt punar asyāgnīn ādhāyādbhutāni vācako japam
iti hutvā mārjayitvā tato 'yam āgataḥ karmāṇi kuryāt
sa cet punar anutthaḥ syāt tathā saṃsthitam evāsya tad agnihotraṃ bhavati
jarāmaryaṃ vā etat sattraṃ yad agnihotram
iti ha śrutir bhavati
atha ya āhitāgnir vipravasann agnibhiḥ pramīyeta kathaṃ tatra pātraviniyogaṃ pratīyāt
ity āhāśmarathyaḥ
yady anyāni pātrāṇi yajñāyudhānīty upasādya vihṛtyāgnim āhṛtya prajvālya vihareyur nirmathyam vā prajvālya viharet
ity etāvatāṅgaprabhṛtibhiḥ saṃsthāpyaivaṃ pātraviniyogam ity anucchādayet
yad yad utsannāḥ syur vāraṇīsahitāni pātrāṇīty apsu samāvapet
eṣā te 'gne
yo agniḥ
tayā me hy āroha tayā me hy āviśety aśmamayāni vā lohamayāni vā brāhmaṇebhyaḥ pradadyāt
daśarātraṃ niyatavratāḥ syuḥ
saṃvatsaraṃ cāpi gotriṇaḥ
ekādaśyāṃ keśaśmaśrulomanakhāni vāpayitvā
adbhutāni prāyaścittāni vācākāṃ japam iti hutvā mārjayitvā tato yathāsukhacāriṇo bhavanti
atha yady enam anāhitāgnim iva vṛthāgninā daheyur evam asyaiṣa mṛtpātraviniyoga iti patnya bhavatīty āhāśmarathyaḥ
nety āhatuḥ kāṇvagopāyanau
yadaiva kārmābhy adhvaryur vihitas tadaiva sarvakratūn praty āpado vihitāḥ
ity āhur ācāryāḥ
atha katham asyām āpattau yathaiva śarīrādarśane vā samāmnātānām āpadāṃ kathaṃ tatra pātraviniyogaṃ pratīyād ity āhāśmarathyaḥ
araṇyor agnīn samāropya śarīrāṇām ardham ..... eṣā tūṣṇīṃ nirmathya prajvālya vihṛtya madhye 'gnīnām edhāṃś citvā darbhān saṃstīrya tatrāsya śarīrāṇi nidadhyuḥ
bhāruṇḍasāmāni gāpayet
yady agāthaḥ syād athāpy asāma kuryāt
śarīrādarśane pālāśatsarūṇy āhṛtyāthaitāni puruṣākṛtīni kṛtvā ghṛtenābhyajya māṃsatvagasthy asya ghṛtaṃ ca bhavatīti ha vijñāyate
yady āhavanīyo devalokaṃ yadi dakṣiṇāgniḥ pitṛlokaṃ yadi gārhapatyo mānuṣyalokaṃ
yadi yugapat sarveṣv asya lokeṣv avaruddhaṃ bhavatīti ha vijñāyate
tasmād yugapad eva sarvāṃt sādayitvātha yady enam anvālabheta punar dahet
stenam iva tv eva brūyāt
yat kiṃ cāvidhivihitaṃ karma kriyate tasyaiṣaiva sarvasya kﾱptiḥ sarvasya prāyaścittiś ceti hi śrutir bhavati
athāpy atrāgner ayatā somatanūr bhavati
samanvāgamevāvāṃ karmasu sam anv ātrāgamayet
yat kiṃcid yajñe viriṣṭam āpadyeta tasyaiṣaiva sarvasya kﾱptiḥ sarvasya prāyaścittiś ca
iti hi śrutir bhavati
athātaḥ sattriṇāṃ vakṣyāmaḥ
pravṛtte tantre 'ntastantre vā gṛhapatir upatāpaḥ yasyāyur gṛhītvānugaccheḥ kāmaṃ tasya putraṃ bhrātaraṃ vopadīkṣya samāpnuyuḥ
na samāpnuyuḥ
na vā ṛtvijāṃ caikam iva
nety āhāśmarathyaḥ
na hi gṛhapater upadīkṣā vidyate
gṛhapatiṃ samīkṣya yadi manyeta
jīved ayam ahorātrāv ity ekāhāny ekadvivāsavane sarvāṇi savanāni samāveśayet
yasmiṃs tu samāveśayet tasya savanasya vaśam upayāntītarāṇi
savanāni nānātantrāṇi ced api bhavanti durgāpattau ca samāse veṣṭīnāṃ samāveśayed vakṣyakāmaḥ
yāḥ kāś caikatantrā iṣṭayaḥ syur avyavahitāḥ kāmaṃ tā ekatantre samāveśya haviṣām ānupūrvyeṇa pracaret
prāk sviṣṭakṛto mukhaṃ tu pañcājyāhutīr juhuyāt
agnaye somāya viṣṇava indrāgnibhyāṃ prajāpataya iti
yadi sauviṣtakṛtyā pracaranti khalu vai yadi bahūni vā sruveṇa yathāvadānenātikrāmet
athātaḥ sattriṇāṃ vakṣyāmaḥ
pravṛtte tantre saṃnaddhedhmābarhiṣi paścāc candramasaṃ paśyet
ya eṣām āmāvāsyāyām āgneyaḥ puroḍāśas taṃ pāthikṛtaṃ karoti prakṛtyetaraṃ vinā
etad yajñaś chidyate ya etām antareṣṭiṃ tanvīta
iti hi śrutir bhavati
atha yasya paurṇamāsyaṃ vā vyāpadyeta kāmaṃ tatra prākṛtīḥ kuryāt
tad yaḥ kratur dyāvākrato vā vāyo vidyate 'tha nirvapati
āgneyam aṣṭākapālam aindram ekādaśakapālam āsādya havīṃṣi prāyaścittīr juhuyāt
yad udagān mahato mahimā asya māno asya jagataḥ pārthivasya mā naḥ prāpad ducchunā kācid anyā
kasmai devāya haviṣā paridadema svāheti
athātaḥ paśubandhaḥ
pari yajñasya bhojyasya bhojyavatkā mo ye kecit tatrasthāḥ paśavaḥ somakāriṇā teṣāṃ bhakṣabhakṣaṇam
tad yathā
varāhamārjāramāhiṣāṃ śakuno 'nyo 'vadānāni māṃsāni jāṅgalāni ca yady aśiṣaḥ syān māsi māsi ṣaḍḍhotāraṃ juhuyāt
sūryaṃ te cakṣur gacchatu vāto ātmānaṃ prāṇo dyāṃ pṛṣṭham antarikṣam ātmāṅgair yajñaṃ pṛthivīṃ śarīraiḥ vācaspate 'chidrayā vācāchidrayā juhvā devāvṛdhaṃ divi hotrām airayat svāheti ṣaḍḍhotāraṃ hutvā prajāpatiḥ sarvam evedam utsṛjet
iti hi śrutir bhavati
sāṃnāyyaṃ yad udbodhayeyuś ced vatsā vāyavyāyā yavāgvā sāṃnāyyaṃ yajeta
apy ekasyāṃ dhītāyām adhītā dohayet
adhītābhiḥ saṃsthāpya dhītānām vatsān apākṛtya śvaḥ sāṃnāyyena yajeta
sāyaṃdohaṃ ced apahareyuḥ prātardohaṃ dvaidhaṃ kṛtvānyatarat sāyaṃdohasthāne kṛtvobhābhyāṃ yajeta
prātardohaṃ ced apahareyuḥ sāyaṃdohaṃ dvaidhaṃ kṛtvānyatarat prātardohasthāne kṛtvobhābhyāṃ yajeta
ubhau ced duṣyeyātām aindraṃ pañcaśarāvam odanaṃ nirupyāgneyena pracaryaindreṇānupracared uttarām upoṣya vobhābhyāṃ yajeta
sarvāṇi ceddhavīṃṣy apahareyur duṣyeyur vājyena ca devatā yajeta
athānyām adoṣām iṣṭiṃ tanvītām apo duṣṭam abhyavahareyuḥ
brāhmaṇair abhakṣyaṃ duṣṭaṃ haviḥ
bhūtaṃ ced ājyaṃ skanded bhūpataye svāheti tribhiḥ prādeśair diśo mimāya tad yajamāno devāñ janam agann ity anuṣaṅgaḥ
yajñasya tvā pramayeti catasṛbhiḥ parigṛhṇīyāt
yajñasya tvā pramayonmayābhimayā pratimayā paridadema svāheti
anutpūtaṃ ced ājyaṃ skanded vittaṃ prāṇaṃ dadyāt
tathotpūtam utpūyamānaṃ ced ghṛtaṃ dadyād athotpūtam utpūyamānaṃ ced ghṛtaṃ prāṇaṃ dadyād devatāntare ced ghṛtam
āhutilopavyatyāse
tvaṃ no agne sa tvaṃ na iti sarvaprāyaścittaṃ juhuyāt
tvaṃ no agne varuṇasya vidvān devasya heḍo 'vayāsisīṣṭhāḥ yajiṣṭho vahnitamaḥ śośucāno viśvā dveṣāṃsi pramumugdhy asmat
sa tvaṃ no agne 'vamo bhavotī nediṣṭho asyā uṣaso vyuṣṭau
ava yakṣva no varuṇaṃ rarāṇo vīhi mṛḍīkaṃ suhavo na edhi svāheti
devatāvadāne yājyānuvākyāvyatyāse 'nāmnātaprāyaścittānāṃ vā yady ṛkto 'bhy ābādhaḥ syād bhūr janad iti gārhapatye juhuyāt
yadi yajuṣṭa oṃ bhuvo janad iti dakṣiṇāgnau juhuyāt
yadi sāmata oṃ svar janad ity āhavanīye juhuyāt
yady anājñātā brahmata om bhūr bhuvaḥ svar janad om ity āhavanīya eva juhuyād ājyabhāgānte sve devatām āvāhayiṣyan yasyaiva havir niruptaṃ syāt tatontayā yajetājyasyaitāni nirupya
yadi bhāginīṃ nāvāhayed yatra smaret tatrainām upotthāyāvāhyāvāpasthāne yajeta
barhiṣi skanne nādriyeta
dakṣiṇena ced yajetārdharcāt pratiṣṭhāṃ dadyāt
puroḍāśe duḥśrite sarpiṣy annaṃ catuḥśarāvam odanaṃ brāhmaṇebhyo dadyāt
tatas tam eva punar nirvapet
puroḍāśe vikṣāme yato 'syākṣāmaḥ syāt tato yajeta
dveṣyāya taṃ dadyād dakṣiṇāṃ ca
puroḍāśe sarvakṣāme nirvapaṇaprabhṛtyām udāhṛtya
kapāle naṣṭa ekahāyanaṃ dadyāt
dhātā dadhātu pituḥ pitānaṣṭo gharmo viśvāyur yato jātas tato 'py avāṃ svāheti juhuyāt
kapāle bhinne gāyatryā tvā śatākṣarayā saṃdadhāmīti saṃdhāya dhātā dadhātv ity eva juhuyāt
āgneyam ekakapālaṃ nirvaped āśvinaṃ dvikapālaṃ vaiṣṇavaṃ trikapālaṃ saumyaṃ catuḥkapālaṃ
naṣṭe bhinne ca bhārgavo hotā kīṭāvapannaṃ sānnāyyaṃ madhyamena parṇena mahī dyauḥ ity antaḥparidhideśe ninayet
mahī dyauḥ pṛthivī ca na imaṃ yajñaṃ mimikṣatāṃ pipṛtāṃ no bharīmabhiḥ svāhā iti
prāk prayājebhyo 'ṅgāraṃ barhiṣy adhiṣkanden namas te astv āyate namo astu parāyate namo yatra niṣīdasi ity abhimantryāhaṃ yajñaṃ dadhe nirṛter upasthāt taṃ deveṣu paridadāmi vidvān suprajās tvaṃ śataṃ hi māmadanta iha no devā mahi śarma yacchatety ādāya sahasraśṛṅgaḥ ity anuprahṛtya
mā no mahāntaṃ
tvaṃ no agne
somānaṃ svaraṇaṃ kṛṇuhi brahmaṇaspate kakṣīvantaṃ ya auśijaḥ
sa tvaṃ no 'gne
vṛṣabhaṃ carṣaṇīnāṃ viśvarūpam adābhyaṃ bṛhaspatiṃ vareṇyaṃ
ud uttamaṃ mumugdhi no vi pāśaṃ madhyamaṃ cṛta avādhamāni bādhata
ud uttamaṃ varuṇa ity etābhir juhuyāt
sarvāṇi ced āhutivelāyāṃ patny anālambhukā syāt tām aparudhya yajeta
samāpyāmo 'ham asmi sā tvam iti tasyā dakṣiṇaṃ hastam anvālabhyopāhvayīta
āhutiś ced bahiṣparidhi skanded āgnīdhraṃ brūyuḥ saṃkrahiṣyāṃ tvā juhudhīti
tasmai pūrṇapātraṃ dadyāt
puroḍāśaś ced adhiśrita udvijed utpated vā tam udvāsya barhiṣy āsādayet kim utpatasi kim utproṣṭhāḥ śāntaḥ śānter ihāgahi
aghoro yajñiyo bhūtvāsīda sadanaṃ svam āsīda sadanaṃ svam
mā hiṃsīr deva preṣita ājyena tejasājyasya mā naḥ kiṃcana rīriṣaḥ
yogakṣemasya śāntyā asmin āsīda barhir iti
taptaṃ cet karma tv antariyāt sarvaprāyaścittaṃ hutvā modvijet
nāṅgāhutim antarhitāṃ dadyāt
na tapavarganimittābhāvāt pradhānalope 'ntarāye vā nirvaped vyāpadyeta
śeṣaś ced vyāpadyetājyena sviṣṭakṛdiḍe samāpnuyāt
samāpte ced duṣṭo na kṛtām antarāṃ vā vidyāt punariṣṭir abhyāvarteta
yajño yajñasya prāyaścittir bhavatīti
agnyādheye samitsv āhitāsu nāgniṃ gṛhād uddhareyur nānyata āhareyuḥ
na prayāyān nānugacchet
yadi prayāyād anugacched vā saṃvatsaraṃ saṃvatsarābhiprāyo vā yadi tvared brahmaudanaṃ paktvā punaḥ samidham abhyādadhyāt
agnihotraṃ ced anabhyuddhṛtaṃ śaraśarāsyād amuṃ samūheti brūyāt
viṣyannam agne tvaṃ na iti juhuyāt
madhyamena parṇena mahī dyaur iti tad antaḥparidhideśe ninayet
duhyamānā ced avabhindyād anyasyāṃ sthālyāṃ dohayitvādhiśrayet
adhiśriyamāṇaṃ cet skanded adhiśritam unnīyamānam unnītaṃ punar eva sannam ahutaṃ skandet punar ānīyānyāṃ dohayitvādhiśrityonnīya juhuyāt
prācīnaṃ ceddhriyamāṇaṃ skandet prajāpater viśvabhṛtaḥ skannāhutam asi svāheti
dohanaprabhṛtyā homa skandet samudraṃ tvā prahiṇomīty apo ninīyod uttamam ity abhimantryod uttamaṃ mumugdhi na ud uttamam varuṇeti vāruṇyenājyāhutīr juhuyāt
chāvalīdeva sāyaṃ yasya skanno homaḥ syāt prātar nāśnīyāt
prātar yasya skanno homaḥ syāt sāyaṃ nāśnīyāt
mantraskannaṃ ced abhivarṣen mitro janān yātayatīti samidham ādhāyānyāṃ dugdhvā punar juhuyāt
mitro janān yātayati bruvāṇo mitro dādhāra pṛthivīm uta dyām
mitraḥ kṛṣṭīr animiṣābhicaṣṭe mitrāya havyaṃ ghṛtavaj juhota svāheti mantrasaṃskṛtaṃ
kīṭāvapannaṃ hiraṇyagarbha iti valmīkavapāyām avanīyānyāṃ dugdhvā punar juhuyāt
agnihotraṃ ced anabhyuddhṛtaṃ sūryo 'bhyudiyād ihaiva kṣemya edhi mā prahāsīr mām amum āmuṣyāyaṇam iti śamayitvā praṇīya pravṛttātipattau maitraṃ caruṃ nirvapet sauryam ekakapālaṃ
varo dakṣiṇā
agnīn upasamādhāya yajamānaḥ patnī vābhuñjānau vāgyatāv araṇīpāṇī sarvāhṇam upāsīyātām
dvayor gavoḥ sāyam agnihotraṃ juhuyāt
agnaye vaiśvānarāya dvādaśakapālaṃ puroḍāśaṃ nirvapet
yadi hy ayaṃ divā prajāsu hi manyeta sajūr jātavedo divā pṛthivyā haviṣo vīhi svāheti sajūruho vā syāt sajūr agnaye divā pṛthivyā haviṣo vīhi svāheti dvādaśarātram agnihotraṃ juhuyāt
yadi na viramayed agnaye suśīryatamo juṣasva svāhety aparaṃ dvādaśarātraṃ niśāyāḥ sāyamāhuter atipattir prātarāśe prātarāhuter āsādyāgnihotram ā tamitor āsīta
saṃsthāpyauṃ bhūr bhuvaḥ svar janad doṣāvastoḥ svāheti juhuyāt
atha prātar aharaha rātriṃ rātrim ity upasthāne syāt
agnaye 'bhyujjuṣasva svāheti sruveṇa gārhapatye juhuyāt
yasyānnaṃ nādyāt tasmai brāhmaṇāya dadyāt adhastāt samidham āharet
smṛtāgnihotrī tiraśco darbhān dakṣiṇāgrān kuryāt
yasyobhāv anugatau sūryo 'bhinimloced abhyudiyād vāraṇiṃ gatā vā naśyeyur asamārūḍhā vā prakṛtyaiva punar ādadhīta
agnihotraṃ ced anabhyuddhṛtaṃ sūryo 'bhinimloced brāhmaṇo bahuvid uddharet
yo brāhmaṇo bahuvit syāt samuddharet
sarveṇaivainaṃ tad brāhmaṇa uddhared yenāntarhitaṃ hiraṇyam agrato haret
vāruṇaṃ yavamayaṃ caruṃ nirvaped ita eva prathamam iti
ita eva prathamaṃ jajñe agnir ābhyo yonibhyo adhi jātavedāḥ
sa gāyatryā triṣṭubhā jagatyānuṣṭubhā devo devebhyo havyaṃ vahatu prajānann iti paścād gārhapatyalakṣaṇasyāraṇī nidhāya mathitvā
iṣe rayyai ramasvety ādadhyāt
iṣe rayyai ramasva sahase dyumna ūrje 'patyāya
saṃrāḍ asi svarāḍ asi sārasvatau tvotsau prāvatām iti
yaḥ kaś cāgnīnām anugacchen nirmanthyaś ced dakṣiṇāgnim
ahute cet sāyaṃ pūrvo 'nugacched agnihotram adhiśrityonnīyāgninā pūrveṇoddhṛtyāgnihotreṇānudravet
adattapūrvadhanaṃ dadyāt
śvas tapasvatīṃ nirvapet
āyāhi tapasā janiṣv agne pāvako arciṣā
upemāṃ suṣṭutiṃ mama
ā no yāhi tapasā janeṣv āgne pāvaka dīdyat
havyā deveṣu no dadhad iti havīṃṣi dadyāt
sāyam ahutam atītarasminn etad eva prāyaścittam anyatrāpi ṣṇutyā cet
ahute cet prātaḥ pūrvo 'nugacched avadāheṣum aśnīyāt
teṣv alabhyamāneṣu bhasmanāraṇiṃ saṃspṛśya mathitvāvadadhyāt
agnaye jyotiṣmata iṣṭiṃ nirvapet
ahute cet prātar aparo vānugacched anugamayitvā pūrvaṃ mathitvāparam uddhṛtya juhuyāt
tvaramāṇaḥ pūrvam agnim anvavasāya tataḥ paścāt prāñcam uddhṛtya juhuyāt
uparuddhe cen mathyamāno na jāyeta yatra dīpyamānaṃ parāpaśyet tata āhṛtyāgnihotraṃ juhuyāt
yadi taṃ na vinded brāhmaṇasya dakṣiṇe pāṇau juhuyāt
tato brāhmaṇaṃ na paricakṣīta
yadi taṃ na vinded ajāyā dakṣiṇe karṇe juhuyāt
tato 'jāṃ nāśnīyāt
yadi tāṃ na vinded darbhastambeṣu juhuyāt
tato darbheṣu nāsīta
yadi tān na vinded apsu juhuyāt
tato 'dbhiḥ pādau na prakṣālayīta
yadi tān na vindeddhiraṇye juhuyāt
tato hiraṇyaṃ na bibhṛyāt
āpadi mathitvā vihṛtyāgnihotraṃ juhuyāt
agnihotre ced anabhyuddhṛte haviṣi vā nirupte śakuniḥ śyenaḥ śvā vāntareṇa vyaveyād idaṃ viṣṇur iti
idaṃ viṣṇur vicakrame tredhā nidadhe padaṃ
samūḍham asya pāṃsure
pra tad viṣṇur iti bhasmanā padam upavapet
ano rathāsya puruṣo vā vyaveyād yad agne pūrvaṃ nihitaṃ padaṃ hi te sūryasya raśmīn anvātatāna
tatra rayiṣṭhām anusaṃbharaitāṃ saṃ naḥ sṛja sumatyā vājavatyety ādadhyāt
anvāhitāgniś cet prayāyāt tubhyaṃ tā aṅgirasastama viśvāḥ sukṣitayaḥ pṛthag agne kāmāya yemire iti hutvā prayāyāt
anvāhitaś ced anugacched anv agnir ity anyaṃ praṇīyāgnyanvādhānavratopāyanābhyāṃ manasopasthāya bhūr iti vyāharet
pāthikṛtī syāt patho 'ntikād darbhān āharet
anaḍvān dakṣiṇā
sarvatra pāthikṛtyām anaḍvān
agnīnāṃ cet kaścid upavakṣayet sa śamyāyāḥ prāgvāsaṃ pāthikṛtī syāt
śamyāyāḥ parāk parāsyāc ced idaṃ ta ekam iti tānt saṃbharet para ū ta ekam iti dvitīyaṃ dvitīyena
tṛtīyaṃ tṛtīyena jyotiṣeti
tasmād avakhyāyās tatra nirvapet
adhi ced anuprāyāya mathitvā tatraikān vaset kālātipāte ca darśapūrṇamāsayoḥ
vidhyardhasamāpte ced aparādhaṃ vidyāt trīn haviṣyāt
agnaye vaiśvānarāya dvādaśakapālaṃ puroḍāśaṃ nirvapet
yasya havir niruptaṃ purastāc candramā abhyudiyāt tāṃs tredhā taṇḍulān vibhajet
ye madhyamās tān agnaye dātre 'ṣṭākapālaṃ puroḍāśaṃ nirvapet
ye sthaviṣṭhās tān indrāya pradātre dadhani caruṃ
ye kṣodiṣṭhās tān viṣṇave śipiviṣṭāya
śrite prāg ukte taṇḍulābhāvād ardhaṃ vā vidyāt
agnaye vītaye 'ṣṭākapālam puroḍāśaṃ nirvaped yasyāgnayo mithaḥ saṃsṛjyeran
agnaye vivicaye 'ṣṭākapālaṃ puroḍāśaṃ nirvaped yasyāgnayo grāmyeṇāgninā saṃsṛjyeran
agnaye śucaye 'ṣṭākapālaṃ puroḍāśaṃ nirvaped yasyāgnayaḥ śāvenāgninā saṃsṛjyeran
agnaye 'nnādāyānnapataye 'ṣṭākapālaṃ puroḍāśaṃ nirvaped yasyāgnayo dāvenāgninā saṃsṛjyeran
agnaye jyotiṣmate 'ṣṭākapālaṃ puroḍāśaṃ nirvaped yasyāgnayo divyenāgninā saṃsṛjyeran
agnaye 'gnimate 'ṣṭākapālaṃ puroḍāśaṃ nirvaped yasyāgnayo 'bhiplaveran
agnaye 'gnimate 'ṣṭākapālaṃ puroḍāśaṃ nirvaped ya āhavanīyam anugatam abhyuddharet
agnaye kṣāmavate 'ṣṭākapālaṃ puroḍāśaṃ nirvaped yasyāhitāgner agnigṛhān agnir dahed anagnir gṛhān vā
agnaye vratapataye 'ṣṭākapālaṃ puroḍāśaṃ nirvaped ya āhitāgnir ārtijam aśru kuryāt tataḥ pravaset
agnaye vratabhṛte 'ṣṭākapālaṃ puroḍāśaṃ nirvapet parvaṇi yo vratavelāyām avratyaṃ cared agnaye tantumate 'ṣṭākapālaṃ puroḍāśaṃ nirvaped yasya saṃtatam agnihotraṃ juhuyuḥ
atha saṃnipatiteṣu prāyaścitteṣu vaivicīṃ prathamāṃ kuryāt
tato 'gnaye śucaye
vrātapatīm antataḥ kṣāmavatīṃ parivartayed yasyāgniṣv anyaṃ yājayed yo vā yajet
mārutaṃ trayodaśakapālaṃ puroḍāśaṃ nirvaped yasya yamau putrau jāyeyātāṃ gāvo vā
yamasūr dakṣiṇā dhenur bhāryā vā
pṛṣadājyaṃ cet skannaṃ skannā dyaur ity abhimantrya
skannā dyauḥ skannā pṛthivī skannaṃ viśvam idaṃ jagat skannādo viśve devāḥ prā skannāt prāyatāṃ havir ity abhimantryeha gāvaḥ prajāyadhvam ity anyasya pṛṣadājyasya juhuyāt paśugavā cet sruvair hutvāsrāvaṃ yāty avadānam akarmety anyasyāṃ dṛḍhatarāyāṃ śrapayeyuḥ
yady avadānaṃ na vindet tadājyasyāvadyet
upākṛtaś cet paśuḥ prapated vāyavyāṃ yavāgūṃ nirupyānyaṃ tadrūpaṃ tadvarṇam iti samānaṃ
atha yasyāhargaṇe 'visamāpte yūpo virohet pravṛhya yūpavirūḍhāny avalopya tapo hy agne antarām amitrāṃ tapa śaṃsam araruṣaḥ parasya tapo vaso cikitāno acittān vi te tiṣṭhantām ajarā ayāsaḥ
yo naḥ sanutyo abhidāsad agne yo antaro mitramaho vanuṣyāt
tam ajarebhir vṛṣabhis tava svais tapā tapiṣṭha tapasā tapasvān
yasmāt kṛṇoti ketum ā naktaṃ cid dūra ā sate
pāvako yad vanaspatīn yasmān minoty ajaro nabhihita iti dve
pañcabhir aparaṃ paryukṣya suparṇā vācam iti virūḍhāni hutvā punaḥsamāyāt tasmiṃs tvāṣṭram ajaṃ piṅgalaṃ paśuṃ bahurūpam ālabheta
agninā tapo 'nvabhavat
vācā brahma
maṇinā rūpāṇi
indreṇa devān
vātena prāṇān
sūryeṇa dyāṃ
candramasā nakṣatrāṇi
yamena pitṝn
rājñā manuṣyān
upalena nādeyān
ajagareṇa sarpān
vyāghreṇāraṇyān paśūn
śyenena patatriṇaḥ
vṛṣṇāśvān
ṛṣabheṇa gāḥ
bastenājāḥ
vṛṣṇināvīḥ
vrīhiṇānnāni
yavenauṣadhīḥ
nyagrodhena vanaspatīn
udumbarenorjaṃ
gāyatryā chandāṃsi
trivṛtā stomān
brāhmaṇena vācam iti brahmā pūrṇāhutiṃ juhuyāt
athātaḥ saumikāni vyākhyāsyāmaḥ
havirdhāne cet prapateyātāṃ purā bahiṣpavamānād adhvaryur dakṣiṇam udgṛhṇīyāt
pratiprasthātopastabhnuyāt
pratiprasthātottaram udgṛhṇīyāt
adhvaryur upastabhnuyād yathāprakṛti stambhānopamānau
sam aśvinor avasā nūtanena mayobhuvā supraṇītī gamema
ā no rayiṃ vahatam ota vīrān ā viśvāny amṛtā saubhagāni
śiro yajñasya pratidhīyatām amṛtaṃ devatāmayaṃ
vaiṣṇavyāḥ
kriyatāṃ śira āśvinyāḥ pratihrīyatāṃ amṛtāṁ dyubhir aktubhiḥ paripātam asmān ariṣṭebhir aśvinā saubhagebhiḥ
tan no mitro varuṇo māmahantām aditiḥ sindhuḥ pṛthivī uta dyaur ity āgnīdhrīye juhuyāt
audumbarīṃ ced apahareyur yām eva kāṃcit pracchidyāvadadhyād adhvaryur udgātā yajamānaḥ
ūrg asy ūrjaṃ mayi dhehi
śriyāṃ tiṣṭha pratiṣṭhitā
divaṃ stabdhvāntarikṣaṃ ca pṛthivyāṃ ca dṛḍhā bhaveti
dhartri dharitri janitri yamitrīti brahmā
antaḥsadaso bahiṣpavamānena stūyuḥ
dīkṣitasya gārhapatyo 'nte gārhapatyo 'nugacchet
agniṃ naro dīdhitibhir araṇyor hastacyutī janayanta praśastam
dūredṛśaṃ gṛhapatim atharyum iti mathitvāvadadhyāt
āśv anupraṇītaś ced anugacched etayaiva mathitvāvadadhyāt
agnayaś cen mithaḥ saṃsṛjyerann agnināgniḥ saṃsṛjyata ity ete japet
śālāmukhīyaś ced anugacched gārhapatyāt praṇīya bhadraṃ karṇebhir iti catasro japet
bhadraṃ karṇebhiḥ śṛṇuyāma devā bhadraṃ paśyemākṣabhir yajatrāḥ
sthirair aṅgais tuṣṭuvāṃsas tanūbhir vyaśema devahitaṃ yad āyuḥ
svasti na indro vṛddhaśravāḥ svasti naḥ pūṣā viśvavedāḥ
svasti nas tārkṣyo 'riṣṭanemiḥ svasti no bṛhaspatir dadhātu
pṛṣadaśvā marutaḥ pṛśnimātaraḥ śubhaṃyāvāno vidatheṣu jagmayaḥ
agnijihvā manavaḥ sūracakṣaso viśve no devā avasā gamann iha
śatam in nu śarado anti devā yatra naś cakrā jarasaṃ tanūnāṃ
putrāso yatra pitaro bhavanti mā no madhyā rīriṣatāyur gantoḥ
iti
preddho agna iti catasṛbhir juhuyāt
preddho agne dīdihi puro no 'jasrayā sūrmyā yaviṣṭha
tvāṃ śaśvanta upa yanti vājāḥ
sapta te agne samidhaḥ sapta jihvāḥ saptarṣayaḥ sapta dhāma priyāṇi
sapta hotrāḥ saptadhā tvā yajanti sapta yonīr āpṛṇasva ghṛtena svāhā
yan me manasaś chidraṃ yad vāco yac ca me hṛdaḥ
ayaṃ devo bṛhaspatiḥ saṃ tat siñcatu rādhasā
mamāgne varca iti
ekāgnidhrīyaś ced anugacched gārhapatyāt praṇīya mamāgne varca iti ṣaḍbhir juhuyāt
auttaravedikaś ced anugacchec chālāmukhīyāt praṇīyemo agna iti trayodaśabhir juhuyāt
imo agne vītatamāni havyājasro vakṣi devatātim acchā prati na īṃ surabhīṇi vyantu
sapta te agne samidhaḥ
yan me manasaś chidraṃ
mamāgne varca iti juhuyāt
paśuśrapaṇaś ced anugacched auttaravedikāt praṇīya tvaṃ no agne sa tvaṃ na iti sarvaprāyaścittaṃ hutvā
yady ukhyo 'nugacchet punaḥ punaḥ prajvālya
kāyamāno vanā tvaṃ yan mātṝr ajagann apaḥ
na tat te agne pramṛṣe nivartanaṃ yad dūre sann ihābhavaḥ
yās te agna ārdrā yonayo yāḥ kulāyinīḥ
ye te agna indavo yā u nābhayaḥ
yās te agne tanva ūrjo nāma tābhiṣ ṭvam ubhayībhiḥ saṃvidānaḥ śataṃ cinvānas tanvā niṣīdata
sākaṃ hi śucinā śuciḥ praśastā kratunājani
vidvān asya vratā dhruvā vayā ivānurohata ity ādhāya samidhaṃ kṛṣṇāṃ dadyāt
vāsoyugaṃ dhenuṃ vā
yady ukhā vā bhidyeta tair eva kapālaiḥ saṃcityānyāṃ kṛtvā syūtā devebhir amṛtenāgā ukhāṃ svasāram adhi vedim asthāt satyaṃ pūrvair ṛṣibhiś cākupāno agniḥ pravidvān iha tat karotu
stavādejarudharanamadrir ity anumantrayet
vasatīvarīś cet skandeyuḥ pṛthivī vibhūvarīti cālyakaṃ cety āvṛtte
namas te bhuvo viśvaṃ tad gṛhītvā māndā vāśā iti catasṛbhir āgnīdhrīye juhuyāt
māndā vāśāḥ śundhyūr ajirāḥ
undatīḥ suphenāḥ jyotiṣmatīs tamasvatīḥ
mitrabhṛtaḥ kṣatrabhṛtaḥ svarāṣṭrā iha māvata
vṛṣṇo aśvasya saṃdānam asi vṛṣṭyai tvopanahyāmi
devā vasavā agne indra sūrya
devā udno dattodadhiṃ bhintta divas parjanyād antarikṣāt samudrāt tato no vṛṣṭyāvata
devā yujo mitrāvaruṇāryamā yuktaṃ devāḥ sapītayo apāṃ napāt tanūnapān narāśaṃsa udno dattodadhiṃ bhintta divas parjanyād antarikṣāt samudrāt tato no vṛṣṭyāvateti
pravṛttāś cet syuḥ saṃ mā siñcantviti saṃsiñcet
nivṛttāś cet syur apām ūrmīti gṛhītvā ṣaḍbhir āhavanīye juhuyāt
indriyāvān madintamas taṃ vo māva kramiṣam
achinnaṃ tantuṃ pṛthivyā anu geṣam iti hutvā
abhivṛṣṭe some dyauś ca tvā pṛthivī ca śṛṇītām antarikṣaṃ ca
indur indum avāgād indor indro 'pāt
yajñaś ca tvā vāyuś ca śṛṇītām ahaś ca tvā rātrīś ca śṛṇītāṃ darśaś ca tvā paurṇamāsaś ca śṛṇītāṃ yajñaś ca tvā dakṣiṇā ca śṛṇītāṃ dakṣaś ca tvā mānasaś ca śṛṇītām arkaś ca tvāśvamedhaś ca śṛṇītām
....ś ca tvā .... indur indum upāgāt sāyāme so ma bhūt sarva tasya ta indo
indrapītasyopahūtasyopahūto bhakṣayāmīty abhimṛṣṭasya bhakṣayet
sasomaṃ cec camasaṃ sadasi stotreṇābhyupākuryāddhiraṇyagarbhas tad it padam iti dvābhyāṃ juhuyāt
tad it padaṃ na vi ciketa vidvān yan mṛtaḥ punar apyeti jīvān
pravṛttā ca sthalī syāt trivṛd yad bhuvanasya rathavṛjjīvo garbho na mṛtasya jīvāt svāheti
anyaś ced āgrāyaṇād gṛhṇīyād āgrāyaṇaś ced upadasyed āgrāyaṇād gṛhṇīyād grahebhyo vāhṛtya śukradhruvau varjam
ātmā yajñasyeti catasṛbhir juhuyāt
ātmā yajñasya raṃhyā suṣvāṇaḥ pavate sutaḥ
pratnāni pāti kāvyaḥ
goṣā indo nṛṣā asy aśvasā vājasā uta
pratnāni pāti kāvyaḥ
devānāṃ deva iti dve
dhruvaś ced upadasyet pravṛttā cet sthālī syād vasavas tvādīs tarpayantu rudrās tvā tarpayantu
ādityās tvā tarpayantvity utsṛjya dhruvā dyaur ity abhimantrya dhruvaṃ dhruveṇeti gṛhītvāyurdā asi dhruva iti catasṛbhir āgnīdhrīye juhuyāt
āyurdā asi dhruva āyur me dāḥ svāhā
varcodā asi dhruvo varco me dāḥ svāhā
tejodā asi dhruvas tejo me dāḥ svāhā
sahodā asi dhruvaḥ saho me dāḥ svāhā
grāvṇi śīrṇe dyotānasya mārutasya brahmasāmena stuvīrann ity eke bhakṣaṇīyam uparaveṣv apinayet
apidagdhe some kṛtāṃtvād upakrameraṇyaṃ vacanāt
japtvā purā dvādaśyā punar dīkṣāvāṃtādviti
tatra tā dadyād yāḥ kasyai tvā dāsya bhavati
tathaivainām ṛtvijo yājayeyuḥ
yady akrītasomam apahareyur anyaḥ krītavyaḥ
yadi krīto naṣṭaḥ syāt sā nityābhiṣicyaḥ
rājāhāra iti kiṃcid deyaṃ
tenāsya sa parikrīto bhavati
yadi somaṃ na vindeyuḥ pūtīkān abhiṣuṇuyuḥ
yadi na pūtīkān arjunāny atha yā eva kāś cauṣadhīr āhṛtyābhiṣuṇuyuḥ
pañcadakṣiṇaṃ kratuṃ saṃsthāpayeyur ekadakṣiṇaṃ vā
yena yajñena kāmayeta tena yajeta
atra yat kāmayeta tatra tad dadyāt
prātaḥsavanāc cet kalaśo vidīryeta vaiṣṇavīṣu śipiviṣṭavatīṣu tṛcā stūyuḥ
mādhyaṃdinaś cet pavamāne samādhyaṃdināt pavamānā yadi mādhyaṃdinārbhavasya pavamānasya purastād vaṣaṭkāranidhanaṃ sāma kuryāt
yadi tṛtīyasavana etad eva
bhūmir bhūmim agān mātā mātaram apy agāt
ṛdhyāsma putraiḥ paśubhir yo no dveṣṭi sa bhidyatām iti
yan mārttikaṃ bhidyeta tadāpo gamayet tathaiva dārumayaṃ ya ṛte cid abhiśriṣa ity etayālabhyābhimantrayate
sarvatra śīrṇe bhinne naṣṭe 'nyaṃ kṛtvā punar maitv indriyam ity ādadīta
bahiṣpavamānaṃ cet sarpatāṃ prastotā vicchidyeta brahmaṇe varaṃ dattvā tatas tam eva punar vṛṇīyāt
yad udgātā vicchidyeta sarvavedasadakṣiṇena yajñena yajeta
evaṃ sarveṣāṃ vicchinnānāṃ sarpatām ekaikasmin kuryāt
dyauś ca ma indraś ca me
tantuṃ tanvan
mā pra gāma patho vayam iti
śastrāc cec chastram anuśaṃsan vyāpadyeta mā pragāma patho vayam iti pañcabhir juhuyāt
rāthaṃtaraṃ cet stūyamānaṃ vyāpadyeta samyag digbhya iti dvābhyāṃ juhuyāt
yavādīnām avapannānāṃ vyāvṛttānām uttarāsāṃ yathāliṅgaṃ dvābhyāṃ juhuyāt
nārāśaṃsād unnetād upadasyerann ayaṃ no agnir adhyakṣa iti dvābhyāṃ
pānnejanyāś ced upadasyet saṃ mā siñcantviti saṃsiñcet
atha ceddhutāhutau somau pītāpītau vā saṃsṛjyeyātāṃ yajñasya hi stha ṛtvijā gavīndrāgnī kalpatā yuvaṃ hutāhutasya cāsyā yasyendrāgnī vītaṃ pibata ghṛtam imāṃ ghṛtam iti dvābhyāṃ juhuyāt
prātaḥsavanāc cet kalaśo vidīryeta vaiṣṇavatīṣu śipiviṣṭavatīṣu gaurīvitena stūyuḥ
samānajanapadau cet somau saṃsavau syātāṃ pūrvo 'gniṃ parigṛhṇīyāt pūrvo devatāḥ parigṛhṇīyāt
nātirātryā prātaranuvākam upākuryāt
abhiṣṭāvyātha saṃveśāyopaveśāya gāyatryai chandase 'bhibhūtyai svāheti purastāt prātaranuvākasya juhuyāt
triṣṭubha iti mādhyaṃdine vidviṣāṇayoḥ saṃsavāv iti vijñāyate
savanīyānantaram agnaye yaviṣṭhāyāṣṭākapālam ity āhavanīye mahad abhyādadhyāt
saṃbhārāṇāṃ caturbhiś caturbhiḥ pratidiśaṃ juhuyāt
uttamam āgnīdhrīye somabhāgaṃ brāhmaṇeṣu śaṃset
vajrāṇāṃ śyenaviṣamasya ca phaṭkāraprabhṛty anujānīyāt
sarveṣu cābhicārikeṣu saṃdīkṣitānāṃ ca vyāvartetāgneran brāhmaṇaḥ procya jīvā nāma sthā tā imaṃ jīveta
upajīvā nāma sthā tā imaṃ jīveta
jīvikā nāma sthā tā imaṃ jīveta saṃjīveta
jīvalā nāma sthā tā imaṃ jīveta saṃjīveta
saṃjīvikā nāma sthā tā imaṃ jīveta
ity apaḥ paribrūyāt
tāsām udagarvāk kuryāt
upāṃśvantaryāmau ca cet te prāṇāpānau pātām
upāṃśusavanas te vyānaṃ pātu
śrotraṃ cāśvinau pātāṃ
dakṣakratū te mitrāvaruṇau pātāṃ
stana ity ṛtupātre
ātmānaṃ ta āgrayaṇaḥ pātu
aṅgāni ca ta ukthyaḥ pātu
āyuṣ ṭe dhruvaḥ pātu
vīryaṃ te lakṣmīḥ pātv iti juhuyāt
puṣṭinā puṣṭiṃ prāṇena prāṇaṃ tejasā tejaś cakṣuṣā cakṣuḥ śrotreṇa śrotram āyuṣāyuḥ punar dehīti sakṛd etāni juhuyād brahmāṇi sūktāni
brahmā brāhmaṇācchaṃsī vaindravāyavād grahaṃ gṛhṇīyāt
sa cen mriyetāgnibhya eva trīn aṅgārān uddhṛtya dakṣiṇaṃ pāṇiṃ śroṇiṃ prati dagdhvāsthīny upanidadhyuḥ
tasya putraṃ bhrātaraṃ vopadīkṣāṃ samāpnuyuḥ
sa cen mriyetāgnibhya eva trīn aṅgārān uddhṛtya dakṣiṇaṃ pāṇiṃ śroṇiṃ pratitapyaiva dagdhvā hotuḥ pramukhā ṛtvijaḥ prācīnāvītaṃ kṛtvā dakṣiṇān ūrūn āghnānāḥ sarparājñīnāṃ kīrtayantaḥ stotre stotre 'sthipuṭam upanidadhyuḥ
saṃvatsare 'sthipuṭaṃ nidadhyuḥ
saṃvatsare 'sthīni yājayet
samāpte saṃvatsare dīkṣitānāṃ ced upadīkṣeta somaṃ vibhajya viśvajitātirātreṇa
yady āśvinīṣu śasyamānāsv ādityaṃ purastān na paśyeyur aśvaṃ śvetaṃ rukmapratihitaṃ purastād avasthāpya sauryaṃ śvetaṃ gajam upālambhyam ālabheta tasya tāny eva tantrāṇi yāni savanīyasyuḥ purastāt saṃdhi camasāsavānām anupradānaṃ syāt
aśvamedhe ced aśvo nāgacched āgneyo 'ṣṭākapāla iti mṛgākhare ṣaḍḍhaviṣkām iṣṭiṃ nirvaped daśahaviṣam ity eke
vaḍavāṃ ced aśvo 'bhīyād agnaye 'ṃhomuce 'ṣṭākapālaṃ sauryaṃ payo vāyavyāv ājyabhāgau
somarūpeṣūkta ācāryakalpaḥ
brāhmaṇaṃ tu bhavati
trayastriṃśad vai yajñasya tanvaḥ
ity ekānnatriṃśo pākanagnim aśvaṇām ity arthalopān nivṛttiḥ
trīṇi vā caturgṛhītāny anuvākasyety ācāryā ete nityakalpāyārtvijyetarūpayasāṃ tanvām ārttim ārchatāṃ cottarāṃ vā saṃdhiṃ saṃdhāya juhuyād iti taittirīyabrāhmaṇam iṣṭvā taddaivatyāmedhikīyatāmarttir vidyāj jāmiṃ puruṣavidhiṃ māyayā vā yajñasaṃbandhinīṃ vāṅmanaścintāyāṃ prāg viharaṇād ārtāya prajāpatir manasi sārasvato vāci visṛṣṭāyāṃ vidhānaṃ dīkṣāyāṃ brahmavrate svāhety etena nyāyena vājasaneyībrāhmaṇamoghena mantrāḥ kﾱptāḥ
prajāpataye svāhā dhātre svāhā pūṣṇe svāheti
aparāhṇikaś cet pravargyo 'bhyastam iyācchukro 'si divo 'chata iti juhuyād vyāhṛtibhiś ca
śvaḥsutyāṃ ced ahutāyāṃ tadahartāv apāgacched indrāya harivata iti brūyād ihānvīcamatibhir iti tisṛbhiḥ
prātaranuvākaṃ ced duritam upākuryāt pra vāṃ daṃsāṃsy aśvināv avocam iti pañcabhir juhuyāt
pra vāṃ daṃsāṃsy aśvināv avocam asya patiḥ syāṃ sugavaḥ suvīraḥ
uta paśyann aśnuvan dīrgham āyur astam ivej jarimāṇaṃ jagamyām
madhvaḥ somasyāśvinā madāya pratno hotā vivāsate vām
barhiṣmatī rātrir viśritā gīr iṣā yātaṃ nāsatyopa vājaiḥ
yo vām aśvinā manaso javīyān rathaḥ svaśvo viśa ājigāti
yena gacchathaḥ sukṛto duroṇaṃ tena narā vartir asmabhyaṃ yātaṃ
ṛṣiṃ narāv aṃhasaḥ pāñcajanyam ṛbīṣād atriṃ muñcatho gaṇena
minantā dasyor aśivasya māyā anupūrvaṃ vṛṣaṇā codayantā
aśvaṃ na gūḍham aśvinā durevair ṛṣiṃ narā vṛṣaṇā rebham apsu
saṃ taṃ riṇītho viprutaṃ daṃsobhir na vāṃ jūryanti pūrvyā kṛtānīti
prātaḥsavanaṃ cen mādhyaṃdinaṃ savanam abhyastamiyād agnir mā pātu vasubhiḥ purastād iti juhuyāt
agnaye svāhā vasubhyaḥ svāhā gāyatryai svāhā
mādhyaṃdinaṃ cet tṛtīyasavanam abhyastamiyāt somo mā rudrair dakṣiṇāyā diśaḥ pātviti juhuyāt
somāya svāhā rudrebhyaḥ svāhā triṣṭubhe svāhā
tṛtīyasavanaṃ ced abhyastamiyād varuṇo mādityaiḥ sūryo mā dyāvāpṛthivībhyāṃ pratīcyā diśaḥ pātviti juhuyāt
varuṇāya svāhādityebhyaḥ svāhā jagatyai svāhā
ā bharataṃ śikṣataṃ vajrabāhū asmān indrāgnī avataṃ śacībhiḥ
ime nu te raśmayaḥ sūryasya yebhiḥ sapitvaṃ pitaro na āsan
indrāgnibhyāṃ svāhā
indrāviṣṇubhyāṃ svāhā
rātriparyāyāś ced abhivicchidyerann indrāya svāhā
indrāṇyai svāhā
chandobhyaḥ svāhā
ṛtvijāṃ ced duritam upākuryād agnaye rathantarāya svāhā
uṣase svāhā
paṅktaye svāhā
aśvibhyāṃ svāhā
mā naḥ piparid aśvineti
sarvatrānājñāteṣv agnaye svāhā
yajñāya svāhā
brahmaṇe svāhā
viṣṇave svāhā
prajāpataye svāhā
anumataye svāhā
agnaye sviṣṭakṛte svāheti
trātāram indram
yayor ojaseti ca
etā viṣṇuvaruṇadevatyāḥ
uktāni prāyaścittāni
athaikāgnau yatra puroḍāśā uktā sthālīpākāṃs tatra kuryāt
puroḍāśeṣu japair eva kuryāt
sarvatra chedanabhedanāvadāraṇadahaneṣūkhāsu somakalaśamahāvīrayajñabhāṇḍeṣu sarvatra śīrṇe bhinne naṣṭe 'nyaṃ kṛtvā punar maitv indriyam ity ādadīta
sarvatra mā no vidann ity abhayair aparājitair juhuyāt
abhayair aparājitair juhuyāt
