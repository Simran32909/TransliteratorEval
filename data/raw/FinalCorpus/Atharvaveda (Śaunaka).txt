ye triṣaptāḥ pariyanti viśvā rūpāṇi bibhrataḥ vācaspatiḥ balā teṣām tanvaḥ adya dadhātu me
punar ehi vācaspate devena manasā saha
vasoḥ pate ni ramaya
mayi eva astu mayi śrutam
iha eva abhi vi tanu ubhe ārtnī iva jyayā
vācaspatiḥ ni yacchatu
mayi eva astu mayi śrutam
astu
upahūtaḥ vācaspatiḥ
upa asmān vācaspatiḥ hvayatām
sam śrutena gamemahi
mā śrutena vi rādhiṣi
vidma śarasya pitaram parjanyam bhūri dhāyasam
vidma u su asya mātaram pṛthivīm bhūri varpasam
jyāke pari naḥ nama
aśmānam tanvam kṛdhi
vīḍuḥ varīyaḥ arātīḥ apa dveṣāṃsi ā kṛdhi
vṛkṣam yat gāvaḥ pariṣasvajānāḥ anusphuram śaram arcanti ṛbhum śarum asmat yāvaya didyum indra
yathā dyām ca pṛthivīm ca antar tiṣṭhati tejanam evā rogam ca āsrāvam ca antar tiṣṭhatu muñjaḥ id
vidmā śarasya pitaraṃ parjanyaṃ śatavṛṣṇyaṃ
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti
vidmā śarasya pitaraṃ mitraṃ śatavṛṣṇyaṃ
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti
vidmā śarasya pitaraṃ varuṇaṃ śatavṛṣṇyaṃ
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti
vidmā śarasya pitaraṃ candraṃ śatavṛṣṇyaṃ
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti
vidmā śarasya pitaraṃ sūryaṃ śatavṛṣṇyaṃ
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti
yad āntreṣu gavīnyor yad vastāv adhi saṃśritam
evā te mūtraṃ mucyatāṃ bahir bāl iti sarvakam
pra te bhinadmi mehanaṃ vartraṃ veśantyā iva
evā te mūtraṃ mucyatāṃ bahir bāl iti sarvakam
viṣitaṃ te vastibilaṃ samudrasyodadher iva
evā te mūtraṃ mucyatāṃ bahir bāl iti sarvakam
yatheṣukā parāpatad avasṛṣṭādhi dhanvanaḥ
evā te mūtraṃ mucyatāṃ bahir bāl iti sarvakam
ambayaḥ yanti adhvabhiḥ jāmayaḥ adhvarīyatām pṛñcatīḥ madhunā payaḥ
amūḥ yāḥ upa sūrye yābhiḥ vā sūryaḥ saha tāḥ naḥ hinvantu adhvaram
apaḥ devīḥ upa hvaye yatra gāvaḥ pibanti naḥ
sindhubhyaḥ kartvam haviḥ
apsu antar amṛtam
apsu bheṣajam
apām uta praśastibhiḥ aśvāḥ bhavatha vājinaḥ gāvaḥ bhavatha vājinīḥ
āpaḥ hi ṣṭhā mayaḥ bhuvaḥ
tāḥ naḥ ūrje dadhātana mahe raṇāya cakṣase
yaḥ vaḥ śivatamaḥ rasaḥ tasya bhājayata iha naḥ uśatīḥ iva mātaraḥ
tasmai aram gamāma vaḥ yasya kṣayāya jinvatha āpaḥ janayatha ca naḥ
īśānāḥ vāryāṇām kṣayantīḥ carṣaṇīnām apaḥ yācāmi bheṣajam
śaṃ no devīr abhiṣṭaya āpo bhavantu pītaye
śaṃ yor abhi sravantu naḥ
apsu me somo abravīd antar viśvāni bheṣajā
agniṃ ca viśvaśaṃbhuvam
āpaḥ pṛṇīta bheṣajaṃ varūthaṃ tanve mama
jyok ca sūryaṃ dṛśe
śaṃ na āpo dhanvanyāḥ śam u santv anūpyāḥ
śaṃ naḥ khanitrimā āpaḥ śam u yāḥ kumbha ābhṛtāḥ
śivā naḥ santu vārṣikīḥ
stuvānam agna ā vaha yātudhānaṃ kimīdinam
tvaṃ hi deva vandito hantā dasyor babhūvitha
ājyasya parameṣṭhin jātavedas tanūvaśin
agne taulasya prāśāna yātudhānān vi lāpaya
vi lapantu yātudhānā attriṇo ye kimīdinaḥ
athedam agne no havir indraś ca prati haryatam
agniḥ pūrva ā rabhatāṃ prendro nudatu bāhumān
bravītu sarvo yātumān ayam asmīty etya
paśyāma te vīryaṃ jātavedaḥ pra ṇo brūhi yātudhānān nṛcakṣaḥ
tvayā sarve paritaptāḥ purastāt ta ā yantu prabruvāṇā upedam
ā rabhasva jātavedo 'smākārthāya jajñiṣe
dūto no agne bhūtvā yātudhānān vi lāpaya
tvam agne yātudhānān upabaddhāṁ ihā vaha
athaiṣām indro vajreṇāpi śīrṣāṇi vṛścatu
idam haviḥ yātudhānān nadī phenam iva ā vahat
yaḥ idam strī pumān akaḥ iha sa stuvatām janaḥ
ayam stuvānaḥ āgamat
imam sma prati haryata
bṛhaspate vaśe labdhvā agnīṣomāḥ vi vidhyatam
yātudhānasya somapa jahi prajām nayasva ca
ni stuvānasya pātaya param akṣi uta avaram
yatra eṣām agne janimāni vettha guhā satām attriṇām jātavedaḥ tān tvam brahmaṇā vāvṛdhānaḥ jahi eṣām śatatarham agne
asmin vasu vasavaḥ dhārayantu indraḥ pūṣā varuṇaḥ mitraḥ agniḥ
imam ādityāḥ uta viśve ca devāḥ uttarasmin jyotiṣi dhārayantu
asya devāḥ pradiśi jyotiḥ astu sūryaḥ agniḥ uta vā hiraṇyam
sapatnāḥ asmat adhare bhavantu
uttamam nākam adhi rohaya imam
yena indrāya samabharaḥ payāṃsi uttamena brahmaṇā jātavedaḥ tena tvam agne iha vardhaya imam
sajātānām śraiṣṭhye ā dhehi enam
ā eṣām yajñam uta varcaḥ dade aham rāyaḥ poṣam uta cittāni agne
sapatnāḥ asmat adhare bhavantu
uttamam nākam adhi rohaya imam
ayam devānām asuraḥ vi rājati
vaśāḥ hi satyāḥ varuṇasya rājñaḥ
tatas pari brahmaṇā śāśadānaḥ ugrasya manyoḥ ud imam nayāmi
namas te rājan varuṇāstu manyave viśvaṃ hy ugra nicikeṣi drugdham
sahasram anyān pra suvāmi sākaṃ śataṃ jīvāti śaradas tavāyam
yad uvakthānṛtam jihvayā vṛjinaṃ bahu
rājñas tvā satyadharmaṇo muñcāmi varuṇād aham
muñcāmi tvā vaiśvānarād arṇavān mahatas pari
sajātān ugrehā vada brahma cāpa cikīhi naḥ
vaṣaṭ te pūṣann asmint sūtāv aryamā hotā kṛṇotu vedhāḥ
sisratāṃ nāry ṛtaprajātā vi parvāṇi jihatāṃ sūtavā u
catasro divaḥ pradiśaś catasro bhūmyā uta
devā garbhaṃ sam airayan taṃ vy ūrṇuvantu sūtave
sūṣā vy ūrṇotu vi yoniṃ hāpayāmasi
śrathayā sūṣaṇe tvam ava tvaṃ biṣkale sṛja
neva māṃse na pīvasi neva majjasv āhatam
avaitu pṛśni śevalaṃ śune jarāyv attave 'va jarāyu padyatām
vi te bhinadmi mehanaṃ vi yoniṃ vi gavīnike
vi mātaraṃ ca putraṃ ca vi kumāraṃ jarāyuṇāva jarāyu padyatām
yathā vāto yathā mano yathā patanti pakṣiṇaḥ
evā tvaṃ daśamāsya sākaṃ jarāyuṇā patāva jarāyu padyatām
jarāyu jaḥ prathamaḥ usriyaḥ vṛṣā vāta abhra jāḥ stanayan eti vṛṣṭyā
sa naḥ mṛḍāti tanve ṛju gaḥ rujan yaḥ ekam ojaḥ tredhā vicakrame
aṅge aṅge śociṣā śiśriyāṇam namasyantaḥ tvā haviṣā vidhema
aṅkān samaṅkān haviṣā vidhema yaḥ agrabhīt parva asya grabhītā
muñca śīrṣaktyāḥ uta kāsaḥ enam paruḥ paruḥ āviveśa yaḥ asya
yaḥ abhra jāḥ vāta jāḥ yaḥ ca śuṣmaḥ vanaspatīn sacatām parvatān ca
śam me parasmai gātrāya śam astu avarāya me
śam me caturbhyaḥ aṅgebhyaḥ śam astu tanve mama
namaḥ te astu vidyute namaḥ te stanayitnave
namaḥ te astu aśmane yena ā dūḍāśe asyasi
namaḥ te pravataḥ napāt yatas tapaḥ samūhasi
mṛḍayā naḥ tanūbhyaḥ
mayaḥ tokebhyaḥ kṛdhi
pravataḥ napāt namaḥ eva astu tubhyam
namaḥ te hetaye tapuṣe ca kṛṇmaḥ
vidma te dhāma paramam guhā yat
samudre antar nihitā asi nābhiḥ
yām tvā devāḥ asṛjanta viśve iṣum kṛṇvānāḥ asanāya dhṛṣṇum sā naḥ mṛḍa vidathe gṛṇānā
tasyai te namaḥ astu devi
bhagam asyāḥ varcaḥ ādiṣi adhi vṛkṣāt iva srajam
mahā budhnaḥ iva parvataḥ jyok pitṛṣu āstām
eṣā te rājan kanyā vadhūḥ ni dhūyatām yama
sā mātuḥ badhyatām gṛhe atha u bhrātuḥ atha u pituḥ
eṣā te kula pāḥ rājan
tām u te pari dadmasi
jyok pitṛṣu āsātai ā śīrṣṇaḥ śamopyāt
asitasya te brahmaṇā kaśyapasya gayasya ca antar kośam iva jāmayaḥ api nahyāmi te bhagam
saṃ saṃ sravantu sindhavaḥ saṃ vātāḥ saṃ patatriṇaḥ
imaṃ yajñaṃ pradivo me juṣantāṃ saṃsrāvyeṇa haviṣā juhomi
ihaiva havam ā yāta ma iha saṃsrāvaṇā utemaṃ vardhayatā giraḥ
ihaitu sarvo yaḥ paśur asmin tiṣṭhatu yā rayiḥ
ye nadīnāṃ saṃsravanty utsāsaḥ sadam akṣitāḥ
tebhir me sarvaiḥ saṃsrāvair dhanaṃ saṃ srāvayāmasi
ye sarpiṣaḥ saṃsravanti kṣīrasya codakasya ca
tebhir me sarvaiḥ saṃsrāvair dhanaṃ saṃ srāvayāmasi
ye amāvāsyām rātrim udasthuḥ vrājam attriṇaḥ agniḥ turīyaḥ yātu hā saḥ asmabhyam adhi bravat
sīsāya adhi āha varuṇaḥ
sīsāya agniḥ upāvati
sīsam me indraḥ prāyacchat
tat aṅga yātu cātanam
idam viṣkandham sahate
idam bādhate attriṇaḥ
anena viśvā sasahe yā jātāni piśācyāḥ
yadi naḥ gām haṃsi yadi aśvam yadi pūruṣam tam tvā sīsena vidhyāmaḥ yathā naḥ asaḥ a vīra hā
amūḥ yāḥ yanti yoṣitaḥ hirāḥ lohita vāsasaḥ a bhrātaraḥ iva jāmayaḥ tiṣṭhantu hata varcasaḥ
tiṣṭha avare
tiṣṭha pare
uta tvam tiṣṭha madhyame
kaniṣṭhikā ca tiṣṭhati
tiṣṭhāt id dhamaniḥ mahī
śatasya dhamanīnām sahasrasya hirāṇām asthuḥ id madhyamāḥ imāḥ
sākam antāḥ araṃsata
pari vaḥ sikatāvatī dhanūḥ bṛhatī akramīt
tiṣṭhata ilayata su kam
nir lakṣmyaṃ lalāmyaṃ nir arātiṃ suvāmasi
atha yā bhadrā tāni naḥ prajāyā arātiṃ nayāmasi
nir araṇiṃ savitā sāviṣak pador nir hastayor varuṇo mitro aryamā
nir asmabhyam anumatī rarāṇā premāṃ devā asāviṣuḥ saubhagāya
yat ta ātmani tanvāṃ ghoram asti yad vā keśeṣu praticakṣaṇe vā
sarvaṃ tad vācāpa hanmo vayaṃ devas tvā savitā sūdayatu
riśyapadīṃ vṛṣadatīṃ goṣedhāṃ vidhamām uta
vilīḍhyaṃ lalāmyaṃ tā asman nāśayāmasi
mā naḥ vidan vivyādhinaḥ
mā u abhivyādhinaḥ vidan
ārāt śaravyāḥ asmat viṣūcīḥ indra pātaya
viṣvañcaḥ asmat śaravaḥ patantu ye astāḥ ye ca asyāḥ
daivīḥ manuṣya iṣavaḥ mama amitrān vi vidhyata
yaḥ naḥ svaḥ yaḥ araṇaḥ sajātaḥ uta niṣṭyaḥ yaḥ asmāṁ abhidāsati rudraḥ śaravyayā etān mama amitrān vi vidhyatu
yaḥ sapatnaḥ yaḥ a sapatnaḥ yaḥ ca dviṣan śapāti naḥ devāḥ tam sarve dhūrvantu
brahma varma mama antaram
a dāra sṛt bhavatu deva soma
asmin yajñe marutaḥ mṛḍata naḥ
mā naḥ vidat abhibhā mā u aśastiḥ
mā naḥ vidat vṛjinā dveṣyā yā
yuvam tam mitrāvaruṇau asmat yāvayatam pari
itas ca yat amutas ca yat vadham varuṇa yāvaya
vi mahat śarma yaccha
varīyaḥ yāvaya vadham
śāsaḥ itthā mahāṁ asi amitra sāhaḥ astṛtaḥ na yasya hanyate sakhā na jīyate kadācana
svastidā viśāṃ patir vṛtrahā vimṛdho vaśī
vṛṣendraḥ pura etu naḥ somapā abhayaṃkaraḥ
vi na indra mṛdho jahi nīcā yaccha pṛtanyataḥ
adhamaṃ gamayā tamo yo asmāṁ abhidāsati
vi rakṣo vi mṛdho jahi vi vṛtrasya hanū ruja
vi manyum indra vṛtrahann amitrasyābhidāsataḥ
apendra dviṣato mano 'pa jijyāsato vadham
vi mahaccharma yaccha varīyo yāvayā vadham
anu sūryam ud ayatām hṛddyotaḥ harimā ca te
goḥ rohitasya varṇena tena tvā paridadhmasi
pari tvā rohitaiḥ varṇaiḥ dīrgha āyu tvāya dadhmasi yathā ayam arapāḥ asat atha u a haritaḥ bhuvat
yāḥ rohiṇīḥ devatyāḥ gāvaḥ yāḥ uta rohiṇīḥ rūpam rūpam vayaḥ vayaḥ tābhiḥ tvā paridadhmasi
śukeṣu te harimāṇam ropaṇākāsu dadhmasi
atha u hāridraveṣu te harimāṇam nidadhmasi
naktaṃjātā asi oṣadhe rāme kṛṣṇe asikni ca
idam rajani rajaya kilāsam palitam ca yat
kilāsam ca palitam ca niḥ itas nāśaya pṛṣat
ā tvā svaḥ viśatām varṇaḥ
parā śuklāni pātaya
asitam te pralayanam
āsthānam asitam tava
asiknī asi oṣadhe
niḥ itas nāśaya pṛṣat
asthi jasya kilāsasya tanū jasya ca yat tvaci dūṣyā kṛtasya brahmaṇā lakṣma śvetam anīnaśam
suparṇaḥ jātaḥ prathamaḥ
tasya tvam pittam āsitha
tat āsurī yudhā jitā rūpam cakre vanaspatīn
āsurī cakre prathamā idam kilāsa bheṣajam idam kilāsa nāśanam
anīnaśat kilāsam
sarūpām akarat tvacam
sarūpā nāma te mātā
sarūpaḥ nāma te pitā
sarūpa kṛt tvam oṣadhe
sā sarūpam idam kṛdhi
śyāmā sarūpaṃkaraṇī pṛthivyāḥ adhi udbhṛtā
idam u su pra sādhaya
punar rūpāṇi kalpaya
yat agniḥ āpaḥ adahat praviśya yatra akṛṇvan dharma dhṛtaḥ namāṃsi tatra te āhuḥ paramam janitram
sa naḥ saṃvidvān pari vṛṅgdhi takman
yadi arciḥ yadi vā asi śociḥ śakali eṣi yadi vā te janitram hrūḍuḥ nāma asi haritasya deva
sa naḥ saṃvidvān pari vṛṅgdhi takman
yadi śokaḥ yadi vā abhiśokaḥ yadi vā rājñaḥ varuṇasya asi putraḥ hrūḍuḥ nāma asi haritasya deva
sa naḥ saṃvidvān pari vṛṅgdhi takman
namaḥ śītāya takmane namaḥ rūrāya śociṣe kṛṇomi
yaḥ anyedyus ubhayadyus abhyeti tṛtīyakāya namaḥ astu takmane
āre 'sāv asmad astu hetir devāso asat
āre aśmā yam asyatha
sakhāsāv asmabhyam astu rātiḥ sakhendro bhagaḥ
savitā citrarādhāḥ
yūyam naḥ pravato napān marutaḥ sūryatvacasaḥ
śarma yacchatha saprathāḥ
suṣūdata mṛḍata mṛḍayā nas tanūbhyo
mayas tokebhyas kṛdhi
amūḥ pāre pṛdākvas triṣaptā nirjarāyavaḥ
tāsām jarāyubhir vayam akṣyāv api vyayāmasy aghāyoḥ paripanthinaḥ
viṣūcy etu kṛntatī pinākam iva bibhratī
viṣvak punarbhuvā mano 'samṛddhā aghāyavaḥ
na bahavaḥ sam aśakan nārbhakā abhi dādhṛṣuḥ
veṇor adgā ivābhito 'samṛddhā aghāyavaḥ
pretaṃ pādau pra sphurataṃ vahataṃ pṛṇato gṛhān
indrāny etu prathamājītāmuṣitā puraḥ
upa prāgād devo agnī rakṣohāmīvacātanaḥ
dahann apa dvayāvino yātudhānān kimīdinaḥ
prati daha yātudhānān prati deva kimīdinaḥ
pratīcīḥ kṛṣṇavartane saṃ daha yātudhānyaḥ
yā śaśāpa śapanena yāghaṃ mūram ādadhe
yā rasasya haraṇāya jātam ārebhe tokam attu sā
putram attu yātudhānīḥ svasāram uta naptyam
adhā mitho vikeśyo vi ghnatāṃ yātudhānyo vi tṛhyantām arāyyaḥ
abhīvartena maṇinā yena indraḥ abhivavṛdhe tena asmān brahmaṇaspate abhi rāṣṭrāya vardhaya
abhivṛtya sapatnān abhi yāḥ naḥ arātayaḥ abhi pṛtanyantam tiṣṭha abhi yaḥ naḥ durasyati
abhi tvā devaḥ savitābhi ṣomo avīvṛdhat
abhi tvā viśvā bhūtāny abhīvarto yathāsasi
abhīvarto abhibhavaḥ sapatnakṣayaṇo maṇiḥ
rāṣṭrāya mahyaṃ badhyatāṃ sapatnebhyaḥ parābhuve
ud asau sūryo agād ud idaṃ māmakaṃ vacaḥ
yathāhaṃ śatruho 'sāny asapatnaḥ sapatnahā
sapatnakṣayaṇo vṛṣābhirāṣṭro viṣāsahiḥ
yathāham eṣāṃ vīrāṇāṃ virājāni janasya ca
viśve devāḥ vasavaḥ rakṣata imam
uta ādityāḥ jāgṛta yūyam asmin
mā imam sanābhiḥ uta vā anya nābhiḥ mā imam prāpat pauruṣeyaḥ vadhaḥ yaḥ
ye vaḥ devāḥ pitaraḥ ye ca putrāḥ sacetasaḥ me śṛṇutā idam uktam
sarvebhyaḥ vaḥ pari dadāmi etam
svasti enam jarase vahātha
ye devāḥ divi ṣṭha ye pṛthivyām ye antarikṣe oṣadhīṣu paśuṣu apsu antar te kṛṇuta jarasam āyuḥ asmai
śatam anyān pari vṛṇaktu mṛtyūn
yeṣām prayājāḥ uta vā anuyājāḥ huta bhāgāḥ a huta adaḥ ca devāḥ yeṣām vaḥ pañca pradiśaḥ vibhaktāḥ tān vaḥ asmai satra sadaḥ kṛṇomi
āśānām āśāpālebhyaś caturbhyo amṛtebhyaḥ
idaṃ bhūtasyādhyakṣebhyo vidhema haviṣā vayam
ya āśānām āśāpālāś catvāra sthana devāḥ
te no nirṛtyāḥ pāśebhyo muñcatāṃhaso aṃhasaḥ
asrāmas tvā haviṣā yajāmy aśloṇas tvā ghṛtena juhomi
ya āśānām āśāpālas turīyo devaḥ sa naḥ subhūtam eha vakṣat
svasti mātra uta pitre no astu svasti gobhyo jagate puruṣebhyaḥ
viśvam subhūtam suvidatraṃ no astu jyog eva dṛśema sūryam
idam janāsaḥ vidatha
mahat brahma vadiṣyati
na tat pṛthivyām na u divi yena prāṇanti vīrudhaḥ
antarikṣe āsām sthāma śrānta sadām iva
āsthānam asya bhūtasya viduḥ tat vedhasaḥ na vā
yat rodasī rejamāne bhūmiḥ ca niratakṣatam ārdram tat adya sarvadā samudrasya iva srotyāḥ
tat anyasyām adhi śritam
dive ca viśva vedase pṛthivyai ca akaram namaḥ
hiraṇyavarṇāḥ śucayaḥ pāvakā yāsu jātaḥ savitā yāsv agniḥ
yā agniṃ garbhaṃ dadhire suvarṇās tā na āpaḥ śaṃ syonā bhavantu
yāsāṃ rājā varuṇo yāti madhye satyānṛte avapaśyan janānām
yā agniṃ garbhaṃ dadhire suvarṇās tā na āpaḥ śaṃ syonā bhavantu
yāsāṃ devā divi kṛṇvanti bhakṣaṃ yā antarikṣe bahudhā bhavanti
yā agniṃ garbhaṃ dadhire suvarṇās tā na āpaḥ śaṃ syonā bhavantu
śivena mā cakṣuṣā paśyatāpaḥ śivayā tanvopa spṛśata tvacaṃ me
ghṛtaścutaḥ śucayo yāḥ pāvakās tā na āpaḥ śaṃ syonā bhavantu
iyam vīrudh madhu jātā
madhunā tvā khanāmasi
madhoḥ adhi prajātā asi
sā naḥ madhumataḥ kṛdhi
jihvāyāḥ agre madhu me
jihvā mūle madhūlakam
mama id aha kratau asaḥ
mama cittam upāyasi
madhumat me nikramaṇam
madhumat me parāyaṇam
vācā vadāmi madhumat
bhūyāsam madhu saṃdṛśaḥ
madhoḥ asmi madhutaraḥ madughāt madhumattaraḥ
mām id kila tvam vanāḥ śākhām madhumatīm iva
pari tvā paritatnunā ikṣuṇā agām a vidviṣe yathā mām kāminī asaḥ yathā mat na apagā asaḥ
yad ābadhnan dākṣāyaṇā hiraṇyaṃ śatānīkāya sumanasyamānāḥ
tat te badhnāmy āyuṣe varcase balāya dīrghāyutvāya śataśāradāya
nainaṃ rakṣāṃsi na piśācāḥ sahante devānām ojaḥ prathamajam hy etat
yo bibharti dākṣāyaṇaṃ hiraṇyaṃ sa jīveṣu kṛṇute dīrgham āyuḥ
apāṃ tejo jyotir ojo balaṃ ca vanaspatīnām uta vīryāṇi
indra ivendriyāṇy adhi dhārayāmo asmin tad dakṣamāṇo bibharaddhiraṇyam
samānāṃ māsām ṛtubhiṣ ṭvā vayaṃ saṃvatsarasya payasā piparmi
indrāgnī viśve devās te 'nu manyantām ahṛṇīyamānāḥ
venas tat paśyat paramaṃ guhā yad yatra viśvaṃ bhavaty ekarūpam
idaṃ pṛśnir aduhaj jāyamānāḥ svarvido abhy anūṣata vrāḥ
pra tad voced amṛtasya vidvān gandharvo dhāma paramaṃ guhā yat
trīṇi padāni nihitā guhāsya yas tāni veda sa pituṣ pitāsat
sa naḥ pitā janitā sa uta bandhur dhāmāni veda bhuvanāni viśvā
yo devānāṃ nāmadha eka eva taṃ saṃpraśnaṃ bhuvanā yanti sarvā
pari dyāvāpṛthivī sadya āyam upātiṣṭhe prathamajām ṛtasya
vācam iva vaktari bhuvaneṣṭhā dhāsyur eṣa nanv eṣo agniḥ
pari viśvā bhuvanāny āyam ṛtasya tantuṃ vitataṃ dṛśe kam
yatra devā amṛtam ānaśānāḥ samāne yonāv adhy airayanta
divyo gandharvo bhuvanasya yas patir eka eva namasyo vikṣv īḍyaḥ
taṃ tvā yaumi brahmaṇā divya deva namas te astu divi te sadhastham
divi spṛṣṭo yajataḥ sūryatvag avayātā haraso daivyasya
mṛḍāt gandharvo bhuvanasya yas patir eka eva namasyaḥ suśevāḥ
anavadyābhiḥ sam u jagma ābhir apsarāsv api gandharva āsīt
samudra āsāṃ sadanaṃ ma āhur yataḥ sadya ā ca parā ca yanti
abhriye didyun nakṣatriye yā viśvāvasuṃ gandharvaṃ sacadhve
tābhyo vo devīr nama it kṛṇomi
yāḥ klandās tamiṣīcayo 'kṣakāmā manomuhaḥ
tābhyo gandharvapatnībhyo 'psarābhyo 'karam namaḥ
adaḥ yat avadhāvati avatkam adhi parvatāt tat te kṛṇomi bheṣajam su bheṣajam yathā asasi
āt aṅga kuvid aṅga śatam yā bheṣajāni te teṣām asi tvam uttamam an āsrāvam arogaṇam
nīcais khananti asurāḥ arusrāṇam idam mahat
tat āsrāvasya bheṣajam
tat u rogam anīnaśat
upajīkāḥ ud bharanti samudrāt adhi bheṣajam
tat āsrāvasya bheṣajam
tat u rogam aśīśamat
arusrāṇam idam mahat pṛthivyāḥ adhi udbhṛtam
tat āsrāvasya bheṣajam
tat u rogam anīnaśat
śam naḥ bhavantu apaḥ oṣadhayaḥ śivāḥ
indrasya vajraḥ apa hantu rakṣasaḥ
ārāt visṛṣṭāḥ iṣavaḥ patantu rakṣasām
dīrgha āyu tvāya bṛhate raṇāya a riṣyantaḥ dakṣamāṇāḥ sadā eva maṇim viṣkandha dūṣaṇam jaṅgiḍam bibhṛmaḥ vayam
jaṅgiḍaḥ jambhāt viśarāt viṣkandhāt abhiśocanāt maṇiḥ sahasra vīryaḥ pari naḥ pātu viśvatas
ayam viṣkandham sahate
ayam bādhate attriṇaḥ
ayam naḥ viśva bheṣajaḥ jaṅgiḍaḥ pātu aṃhasaḥ
devaiḥ dattena maṇinā jaṅgiḍena mayobhuvā viṣkandham sarvā rakṣāṃsi vyāyāme sahāmahe
śaṇaḥ ca mā jaṅgiḍaḥ ca viṣkandhāt abhi rakṣatām
araṇyāt anyaḥ ābhṛtaḥ kṛṣyāḥ anyaḥ rasebhyaḥ
kṛtyā dūṣiḥ ayam maṇiḥ atha u arāti dūṣiḥ
atha u sahasvān jaṅgiḍaḥ pra naḥ āyūṃṣi tāriṣat
indra juṣasva pra vahā yāhi śūra haribhyām
pibā sutasya mater iha madhoś cakānaś cārur madāya
indra jaṭharaṃ navyo na pṛṇasva madhor divo na
asya sutasya svar ṇopa tvā madāḥ suvāco aguḥ
indras turāṣāṇ mitro vṛtraṃ yo jaghāna yatīr na
bibheda valaṃ bhṛgur na sasahe śatrūn made somasya
ā tvā viśantu sutāsa indra pṛṇasva kukṣī viḍḍhi śakra dhiyehy ā naḥ
śrudhī havaṃ giro me juṣasvendra svayugbhir matsveha mahe raṇāya
indrasya nu pra vocaṃ vīryāṇi yāni cakāra prathamāni vajrī
ahann ahim anu apas tatarda pra vakṣaṇā abhinat parvatānām
ahann ahiṃ parvate śiśriyāṇaṃ tvaṣṭāsmai vajraṃ svaryaṃ tatakṣa
vāśrā iva dhenavaḥ syandamānā añjaḥ samudram ava jagmur āpaḥ
vṛṣāyamāṇo avṛṇīta somaṃ trikadrukeṣu apibat sutasya
ā sāyakaṃ maghavādatta vajram ahann enaṃ prathamajām ahīnām
samās tvāgna ṛtavo vardhayantu saṃvatsarā ṛṣayo yāni satyā
saṃ divyena dīdihi rocanena viśvā ā māhi pradiśaś catasraḥ
saṃ cedhyasvāgne pra ca vardhayemam uc ca tiṣṭha mahate saubhagāya
mā te riṣann upasattāro agne brahmāṇas te yaśasaḥ santu mānye
tvām agne vṛṇate brāhmaṇā ime śivo agne saṃvaraṇe bhavā naḥ
sapatnahāgne abhimātijid bhava sve gaye jāgṛhy aprayucchan
kṣatreṇāgne svena saṃ rabhasva mitreṇāgne mitradhā yatasva
sajātānāṃ madhyameṣṭhā rājñām agne vihavyo dīdihīha
ati niho ati sṛdho 'ty acittīr ati dviṣaḥ
viśvā hy agne duritā tara tvam athāsmabhyaṃ sahavīraṃ rayiṃ dāḥ
aghadviṣṭā devajātā vīrucchapathayopanī
āpo malam iva prāṇaikṣīt sarvān macchapathāṁ adhi
yaś ca sāpatnaḥ śapatho jāmyāḥ śapathaś ca yaḥ
brahmā yan manyutaḥ śapāt sarvaṃ tan no adhaspadam
divaḥ mūlam avatatam pṛthivyāḥ adhi uttatam
tena sahasra kāṇḍena pari naḥ pāhi viśvatas
pari mām pari me prajām pari naḥ pāhi yat dhanam
arātiḥ naḥ mā tārīt
śaptāram etu śapathaḥ
yaḥ suhārd tena naḥ saha saha
cakṣurmantrasya durhārdaḥ pṛṣṭīr api śṛṇīmasi
ud agātāṃ bhagavatī vicṛtau nāma tārake
vi kṣetriyasya muñcatām adhamaṃ pāśam uttamam
apeyaṃ rātry ucchatv apocchantv abhikṛtvarīḥ
vīrut kṣetriyanāśany apa kṣetriyam ucchatu
babhror arjunakāṇḍasya yavasya te palālyā tilasya tilapiñjyā
vīrut kṣetriyanāśany apa kṣetriyam ucchatu
namas te lāṅgalebhyo nama īṣāyugebhyaḥ
vīrut kṣetriyanāśany apa kṣetriyam ucchatu
namaḥ sanisrasākṣebhyo namaḥ saṃdeśyebhyaḥ
namaḥ kṣetrasya pataye vīrut kṣetriyanāśany apa kṣetriyam ucchatu
daśa vṛkṣa muñca imam rakṣasaḥ grāhyāḥ adhi yā enam jagrāha parvasu
atha u enam vanaspate jīvānām lokam ud naya
āgāt ud agāt ayam
jīvānām vrātam api agāt
abhūt u putrāṇām pitā nṛṇām ca bhagavattamaḥ
adhītīḥ adhi agāt ayam
adhi jīva purā agan
śatam hi asya bhiṣajaḥ sahasram uta vīrudhaḥ
devāḥ te cītim avidan brahmāṇaḥ uta vīrudhaḥ
cītim te viśve devāḥ avidan bhūmyām adhi
yaḥ cakāra sa niḥ karat
saḥ eva su bhiṣaktamaḥ
saḥ eva tubhyam bheṣajāni kṛṇavat bhiṣajā śuciḥ
kṣetriyāt tvā nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
śaṃ te agniḥ sahādbhir astu śaṃ somaḥ sahauṣadhībhiḥ
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
śam te vāto antarikṣe vayo dhācchaṃ te bhavantu pradiśaś catasraḥ
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
imā yā devīḥ pradiśaś catasro vātapatnīr abhi sūryo vicaṣṭe
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
tāsu tvāntar jarasy ā dadhāmi pra yakṣma etu nirṛtiḥ parācaiḥ
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
amukthā yakṣmād duritād avadyād druhaḥ pāśād grāhyāś cod amukthāḥ
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
ahā arātim avidaḥ syonam apy abhūr bhadre sukṛtasya loke
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasaṃ brahmaṇā tvā kṛṇomi śive te dyāvāpṛthivī ubhe stām
sūryam ṛtaṃ tamaso grāhyā adhi devā muñcanto asṛjan nir enasaḥ
evāham tvāṃ kṣetriyān nirṛtyā jāmiśaṃsād druho muñcāmi varuṇasya pāśāt
anāgasam brahmaṇā tvā kṛṇomi śive te dyāvāpṛthivī ubhe stām
dūṣyā dūṣir asi hetyā hetir asi menyā menir asi
āpnuhi śreyāṃsam ati samaṃ krāma
sraktyo 'si pratisaro 'si pratyabhicaraṇo 'si
āpnuhi śreyāṃsam ati samaṃ krāma
prati tam abhi cara yo 'smān dveṣṭi yaṃ vayaṃ dviṣmaḥ
āpnuhi śreyāṃsam ati samaṃ krāma
sūrir asi varcodhā asi tanūpāno 'si
āpnuhi śreyāṃsam ati samaṃ krāma
śukro 'si bhrājo 'si svar asi jyotir asi
āpnuhi śreyāṃsam ati samaṃ krāma
dyāvāpṛthivī urv antarikṣaṃ kṣetrasya patny urugāyo 'dbhutaḥ
utāntarikṣam uru vātagopaṃ ta iha tapyantāṃ mayi tapyamāne
idaṃ devāḥ śṛṇuta ye yajñiyā stha bharadvājo mahyam ukthāni śaṃsati
pāśe sa baddho durite ni yujyatāṃ yo asmākaṃ mana idaṃ hinasti
idam indra śṛṇuhi somapa yat tvā hṛdā śocatā johavīmi
vṛścāmi taṃ kuliśeneva vṛkṣaṃ yo asmākaṃ mana idaṃ hinasti
aśītibhis tisṛbhiḥ sāmagebhir ādityebhir vasubhir aṅgirobhiḥ
iṣṭāpūrtam avatu naḥ pitṝṇām āmuṃ dade harasā daivyena
dyāvāpṛthivī anu mā dīdhīthāṃ viśve devāso anu mā rabhadhvam
aṅgirasaḥ pitaraḥ somyāsaḥ pāpam ā ṛcchatv apakāmasya kartā
atīva yo maruto manyate no brahma vā yo nindiṣat kriyamāṇam
tapūṃṣi tasmai vṛjināni santu brahmadviṣaṃ dyaur abhisaṃtapāti
sapta prāṇān aṣṭau majjñas tāṃs te vṛścāmi brahmaṇā
ayā yamasya sādanam agnidūto araṃkṛtaḥ
ā dadhāmi te padaṃ samiddhe jātavedasi
agniḥ śarīraṃ veveṣṭv asuṃ vāg api gacchatu
āyurdā agne jarasaṃ vṛṇāno ghṛtapratīko ghṛtapṛṣṭho agne
ghṛtaṃ pītvā madhu cāru gavyaṃ piteva putrān abhi rakṣatād imam
pari dhatta dhatta no varcasemam jarāmṛtyuṃ kṛṇuta dīrgham āyuḥ
bṛhaspatiḥ prāyacchad vāsa etat somāya rājñe paridhātavā u
parīdaṃ vāso adhithāḥ svastaye 'bhūr gṛṣṭīnām abhiśastipā u
śataṃ ca jīva śaradaḥ purūcī rāyaś ca poṣam upasaṃvyayasva
ehy aśmānam ā tiṣṭhāśmā bhavatu te tanūḥ
kṛṇvantu viśve devā āyuṣṭe śaradaḥ śatam
yasya te vāsaḥ prathamavāsyaṃ harāmas taṃ tvā viśve 'vantu devāḥ
taṃ tvā bhrātaraḥ suvṛdhā vardhamānam anu jāyantāṃ bahavaḥ sujātam
niḥsālāṃ dhṛṣṇuṃ dhiṣaṇam ekavādyām jighatsvam
sarvāś caṇḍasya naptyo nāśayāmaḥ sadānvāḥ
nir vo goṣṭhād ajāmasi nir akṣān nir upānaśāt
nir vo magundyā duhitaro gṛhebhyaś cātayāmahe
asau yo adharād gṛhas tatra santv arāyyaḥ
tatra sedir ny ucyatu sarvāś ca yātudhānyaḥ
bhūtapatir nir ajatv indraś cetaḥ sadānvāḥ
gṛhasya budhna āsīnās tā indro vajreṇādhi tiṣṭhatu
yadi stha kṣetriyāṇāṃ yadi vā puruṣeṣitāḥ
yadi stha dasyubhyo jātā naśyatetaḥ sadānvāḥ
pari dhāmāny āsām āśur gāṣṭhām ivāsaram
ajaiṣaṃ sarvān ājīn vo naśyatetaḥ sadānvāḥ
yathā dyauś ca pṛthivī ca na bibhīto na riṣyataḥ
evā me prāṇa mā bibheḥ
yathāhaś ca rātrī ca na bibhīto na riṣyataḥ
evā me prāṇa mā bibheḥ
yathā sūryaś ca candraś ca na bibhīto na riṣyataḥ
evā me prāṇa mā bibheḥ
yathā brahma ca kṣatraṃ ca na bibhīto na riṣyataḥ
evā me prāṇa mā bibheḥ
yathā satyaṃ cānṛtaṃ ca na bibhīto na riṣyataḥ
evā me prāṇa mā bibheḥ
yathā bhūtaṃ ca bhavyaṃ ca na bibhīto na riṣyataḥ
evā me prāṇa mā bibheḥ
prāṇāpānau mṛtyor mā pātaṃ svāhā
dyāvāpṛthivī upaśrutyā mā pātaṃ svāhā
sūrya cakṣuṣā mā pāhi svāhā
agne vaiśvānara viśvair mā devaiḥ pāhi svāhā
viśvambhara viśvena mā bharasā pāhi svāhā
ojo 'sy ojo me dāḥ svāhā
saho 'si saho me dāḥ svāhā
balam asi balaṃ dāḥ svāhā
āyur asy āyur me dāḥ svāhā
śrotram asi śrotraṃ me dāḥ svāhā
cakṣur asi cakṣur me dāḥ svāhā
paripāṇam asi paripāṇaṃ me dāḥ svāhā
bhrātṛvyakṣayaṇam asi bhrātṛvyacātanaṃ me dāḥ svāhā
sapatnakṣayaṇam asi sapatnacātanaṃ me dāḥ svāhā
arāyakṣayaṇam asy arāyacātanaṃ me dāḥ svāhā
piśācakṣayaṇam asi piśācacātanaṃ me dāḥ svāhā
sadānvākṣayaṇam asi sadānvācātanaṃ me dāḥ svāhā
agne yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ
agne yat te haras tena taṃ prati hara yo 'smān dveṣṭi yaṃ vayaṃ dviṣmaḥ
agne yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ
agne yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ
agne yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ
vāyo yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ
vāyo yat te haras tena taṃ prati hara yo 'smān dveṣṭi yaṃ vayaṃ dviṣmaḥ
vāyo yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ
vāyo yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ
vāyo yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ
sūrya yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ
sūrya yat te haras tena taṃ prati hara yo 'smān dveṣṭi yaṃ vayaṃ dviṣmaḥ
sūrya yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ
sūrya yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ
sūrya yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ
candra yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ
candra yat te haras tena taṃ prati hara yo 'smān dveṣṭi yaṃ vayaṃ dviṣmaḥ
candra yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ
candra yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ
candra yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ
āpo yad vas tapas tena taṃ prati tapata yo 'smān dveṣṭi yaṃ vayaṃ dviṣmaḥ
āpo yad vas haras tena taṃ prati harata yo 'smān dveṣṭi yaṃ vayaṃ dviṣmaḥ
āpo yad vas 'rcis tena taṃ prati arcata yo 'smān dveṣṭi yaṃ vayaṃ dviṣmaḥ
āpo yad vas śocis tena taṃ prati śocata yo 'smān dveṣṭi yaṃ vayaṃ dviṣmaḥ
āpo yad vas tejas tena tam atejasaṃ kṛṇuta yo 'smān dveṣṭi yaṃ vayaṃ dviṣmaḥ
śerabhaka śerabha punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
śevṛdhaka śevṛdha punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
mrokānumroka punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
sarpānusarpa punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
jūrṇi punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
upabde punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
arjuni punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
bharūji punar vo yantu yātavaḥ punar hetiḥ kimīdinaḥ
yasya stha tam atta yo vo prāhait tam atta svā māṃsāny atta
śaṃ no devī pṛśniparṇy aśaṃ nirṛtyā akaḥ
ugrā hi kaṇvajambhanī tām abhakṣi sahasvatīm
sahamāneyaṃ prathamā pṛśniparṇy ajāyata
tayāhaṃ durṇāmnāṃ śiro vṛścāmi śakuner iva
arāyam asṛkpāvānaṃ yaś ca sphātiṃ jihīrṣati
garbhādaṃ kaṇvaṃ nāśaya pṛśniparṇi sahasva ca
girim enāṁ ā veśaya kaṇvān jīvitayopanān
tāṃs tvaṃ devi pṛśniparṇy agnir ivānudahann ihi
parāca enān pra ṇuda kaṇvān jīvitayopanān
tamāṃsi yatra gacchanti tat kravyādo ajīgamam
ā iha yantu paśavaḥ ye pareyuḥ vāyuḥ yeṣām sahacāram jujoṣa tvaṣṭā yeṣām rūpadheyāni veda
asmin tān goṣṭhe savitā ni yacchatu
imam goṣṭham paśavaḥ sam sravantu
bṛhaspatiḥ ā nayatu prajānan
sinīvālī nayatu ā agram eṣām
ājagmuṣaḥ anumate ni yaccha
sam sam sravantu paśavaḥ sam aśvāḥ sam u pūruṣāḥ sam dhānyasya yā sphātiḥ
saṃsrāvyeṇa haviṣā juhomi
sam siñcāmi gavām kṣīram sam ājyena balam rasam
saṃsiktāḥ asmākam vīrāḥ
dhruvāḥ gāvaḥ mayi gopatau
ā harāmi gavām kṣīram
āhārṣam dhānyam rasam
āhṛtāḥ asmākam vīrau ā patnīḥ idam astakam
na id śatruḥ prāśam jayāti
sahamānā abhibhūḥ asi
prāśam pratiprāśaḥ jahi
arasān kṛṇu oṣadhe
suparṇaḥ tvā anu avindat
sūkaraḥ tvā akhanat nasā
prāśam pratiprāśaḥ jahi
arasān kṛṇu oṣadhe
indraḥ ha cakre tvā bāhau asurebhyaḥ starītave
prāśam pratiprāśaḥ jahi
arasān kṛṇu oṣadhe
pāṭām indraḥ vi āśnāt asurebhyaḥ starītave
prāśam pratiprāśaḥ jahi
arasān kṛṇu oṣadhe
tayā aham śatrūn sākṣe indraḥ sālāvṛkāṁ iva
prāśam pratiprāśaḥ jahi
arasān kṛṇu oṣadhe
rudra jalāṣa bheṣaja nīla śikhaṇḍa karma kṛt prāśam pratiprāśaḥ jahi
arasān kṛṇu oṣadhe
tasya prāśam tvam jahi yaḥ naḥ indra abhidāsati
adhi naḥ brūhi śaktibhiḥ
prāśi mām uttaram kṛdhi
tubhyam eva jariman vardhatām ayam memam anye mṛtyavo hiṃsiṣuḥ śataṃ ye
māteva putraṃ pramanā upasthe mitra enaṃ mitriyāt pātv aṃhasaḥ
mitra enaṃ varuṇo vā riśādā jarāmṛtyuṃ kṛṇutāṃ saṃvidānau
tad agnir hotā vayunāni vidvān viśvā devānāṃ janimā vivakti
tvam īśiṣe paśūnām pārthivānāṃ ye jātā uta vā ye janitrāḥ
memaṃ prāṇo hāsīn mo apāno memaṃ mitrā vadhiṣur mo amitrāḥ
dyauṣ ṭvā pitā pṛthivī mātā jarāmṛtyuṃ kṛṇutāṃ saṃvidāne
yathā jīvā aditer upasthe prāṇāpānābhyāṃ gupitaḥ śataṃ himāḥ
imam agne āyuṣe varcase naya priyaṃ reto varuṇa mitra rājan
mātevāsmā adite śarma yaccha viśve devā jaradaṣṭir yathāsat
pārthivasya rase devā bhagasya tanvo bale
āyuṣyam asmā agniḥ sūryo varca ā dhād bṛhaspatiḥ
āyur asmai dhehi jātavedaḥ prajāṃ tvaṣṭar adhinidhehi asmai
rāyas poṣaṃ savitar ā suvāsmai śataṃ jīvāti śaradas tavāyam
āśīr ṇa ūrjam uta sauprajāstvaṃ dakṣaṃ dhattaṃ draviṇaṃ sacetasau
jayam kṣetrāṇi sahasāyam indra kṛṇvāno anyān adharānt sapatnān
indreṇa datto varuṇena śiṣṭo marudbhir ugraḥ prahito no āgan
eṣa vāṃ dyāvāpṛthivī upasthe mā kṣudhan mā tṛṣat
ūrjam asmā ūrjasvatī dhattaṃ payo asmai payasvatī dhattam
ūrjam asmai dyāvāpṛthivī adhātāṃ viśve devā maruta ūrjam āpaḥ
śivābhiṣ ṭe hṛdayaṃ tarpayāmy anamīvo modiṣīṣṭhāḥ suvarcāḥ
savāsinau pibatāṃ mantham etam aśvino rūpaṃ paridhāya māyām
indra etāṃ sasṛje viddho agra ūrjāṃ svadhām ajarāṃ sā ta eṣā
tayā tvaṃ jīva śaradaḥ suvarcā mā ta ā susrod bhiṣajas te akran
yathā idam bhūmyāḥ adhi tṛṇam vātaḥ mathāyati eva mathnāmi te manaḥ yathā mām kāminī asaḥ yathā mat na apagā asaḥ
sam ca id nayāthaḥ aśvinā kāminā sam ca vakṣathaḥ
sam vām bhagāsaḥ agmata sam cittāni sam vratā
yat suparṇāḥ vivakṣavaḥ anamīvāḥ vivakṣavaḥ tatra me gacchatāt havam śalyaḥ iva kulmalam yathā
yat antaram tat bāhyam
yat bāhyam tat antaram
kanyānām viśva rūpāṇām manaḥ gṛbhāya oṣadhe
ā iyam agan pati kāmā
jani kāmaḥ aham āgamam
aśvaḥ kanikradat yathā bhagena aham saha āgamam
indrasya yā mahī dṛṣat krimer viśvasya tarhaṇī
tayā pinaṣmi saṃ krimīn dṛṣadā khalvāṁ iva
dṛṣṭam adṛṣṭam atṛham atho kurūrum atṛham
algaṇḍūnt sarvān śalunān krimīn vacasā jambhayāmasi
algaṇḍūn hanmi mahatā vadhena dūnā adūnā arasā abhūvan
śiṣṭān aśiṣṭān ni tirāmi vācā yathā krimīṇāṃ nakir ucchiṣātai
anvāntryaṃ śīrṣaṇyam atho pārṣṭeyaṃ krimīn
avaskavaṃ vyadhvaraṃ krimīn vacasā jambhayāmasi
ye krimayaḥ parvateṣu vaneṣv oṣadhīṣu paśuṣv apsv antaḥ
ye asmākaṃ tanvam āviviśuḥ sarvaṃ taddhanmi janima krimīṇām
udyann ādityaḥ krimīn hantu nimrocan hantu raśmibhiḥ
ye antaḥ krimayo gavi
viśvarūpaṃ caturakṣaṃ krimiṃ sāraṅgam arjunam
śṛṇāmy asya pṛṣṭīr api vṛścāmi yacchiraḥ
atrivad vaḥ krimayo hanmi kaṇvavaj jamadagnivat
agastyasya brahmaṇā saṃ pinaṣmy ahaṃ krimīn
hato rājā krimīṇām utaiṣāṃ sthapatir hataḥ
hato hatamātā krimir hatabhrātā hatasvasā
hatāso asya veśaso hatāsaḥ pariveśasaḥ
atho ye kṣullakā iva sarve te krimayo hatāḥ
pra te śṛṇāmi śṛṅge yābhyāṃ vitudāyasi
bhinādmi te kuṣumbhaṃ yas te viṣadhānaḥ
akṣībhyāṃ te nāsikābhyāṃ karṇābhyāṃ chubukād adhi
yakṣmaṃ śīrṣaṇyaṃ mastiṣkāj jihvāyā vi vṛhāmi te
grīvābhyas ta uṣṇihābhyaḥ kīkasābhyo anūkyāt
yakṣmaṃ doṣaṇyam aṃsābhyāṃ bāhubhyāṃ vi vṛhāmi te
hṛdayāt te pari klomno halīkṣṇāt pārśvābhyām
yakṣmaṃ matasnābhyāṃ plīhno yaknas te vi vṛhāmasi
āntrebhyas te gudābhyo vaniṣṭhor udarād adhi
yakṣmaṃ kukṣibhyām plāśer nābhyā vi vṛhāmi te
ūrubhyāṃ te aṣṭhīvadbhyāṃ pārṣṇibhyāṃ prapadābhyām
yakṣmaṃ bhasadyaṃ śroṇibhyāṃ bhāsadaṃ bhaṃsaso vi vṛhāmi te
asthibhyas te majjabhyaḥ snāvabhyo dhamanibhyaḥ
yakṣmam pāṇibhyām aṅgulibhyo nakhebhyo vi vṛhāmi te
aṅge aṅge lomni lomni yas te parvaṇi parvaṇi
yakṣmaṃ tvacasyaṃ te vayaṃ kaśyapasya vībarheṇa viṣvañcaṃ vi vṛhāmasi
ya īśe paśupatiḥ paśūnām catuṣpadām uta yo dvipadām
niṣkrītaḥ sa yajñiyaṃ bhāgam etu rāyas poṣā yajamānaṃ sacantām
pramuñcanto bhuvanasya reto gātuṃ dhatta yajamānāya devāḥ
upākṛtaṃ śaśamānaṃ yad asthāt priyam devānām apy etu pāthaḥ
ye badhyamānam anu dīdhyānā anvaikṣanta manasā cakṣuṣā ca
agniṣ ṭān agre pra mumoktu devo viśvakarmā prajayā saṃrarāṇaḥ
ye grāmyāḥ paśavo viśvarūpā virūpāḥ santo bahudhaikarūpāḥ
vāyuṣ ṭān agre pra mumoktu devaḥ prajāpatiḥ prajayā saṃrarāṇaḥ
prajānantaḥ prati gṛhṇantu pūrve prāṇam aṅgebhyaḥ pary ācarantam
divaṃ gacha prati tiṣṭhā śarīraiḥ svargaṃ yāhi pathibhir devayānaiḥ
ye bhakṣayanto na vasūny ānṛdhur yān agnayo anvatapyanta dhiṣṇyāḥ
yā teṣām avayā duriṣṭiḥ sviṣṭiṃ nas tāṃ kṛṇavad viśvakarmā
yajñapatim ṛṣayaḥ enasāhur nirbhaktaṃ prajā anutapyamānam
mathavyānt stokān apa yān rarādha saṃ naṣ ṭebhiḥ sṛjatu viśvakarmā
adānyānt somapān manyamāno yajñasya vidvānt samaye na dhīraḥ
yad enaś cakṛvān baddha eṣa taṃ viśvakarman pra muñcā svastaye
ghorā ṛṣayo namo astv ebhyaś cakṣur yad eṣāṃ manasaś ca satyam
bṛhaspataye mahiṣa dyuman namo viśvakarman namas te pāhy asmān
yajñasya cakṣuḥ prabhṛtir mukhaṃ ca vācā śrotreṇa manasā juhomi
imaṃ yajñaṃ vitataṃ viśvakarmaṇā devā yantu sumanasyamānāḥ
ā no agne sumatiṃ saṃbhalo gamed imāṃ kumārīṃ saha no bhagena
juṣṭā vareṣu samaneṣu valgur oṣaṃ patyā saubhagam astu asyai
somajuṣṭaṃ brahmajuṣṭam aryamnā saṃbhṛtaṃ bhagam
dhātur devasya satyena kṛṇomi pativedanam
iyam agne nārī patim videṣṭa somo hi rājā subhagāṃ kṛṇoti
suvānā putrān mahiṣī bhavāti gatvā patiṃ subhagā vi rājatu
yathākharo maghavaṃś cārur eṣa priyo mṛgāṇāṃ suṣadā babhūva
evā bhagasya juṣṭeyam astu nārī saṃpriyā patyāvirādhayantī
bhagasya nāvam ā roha pūrṇām anupadasvatīm
tayopapratāraya yo varaḥ pratikāmyaḥ
ā krandaya dhanapate varam āmanasaṃ kṛṇu
sarvaṃ pradakṣiṇaṃ kṛṇu yo varaḥ pratikāmyaḥ
idaṃ hiraṇyaṃ gulgulv ayam aukṣo atho bhagaḥ
ete patibhyas tvām aduḥ pratikāmāya vettave
ā te nayatu savitā nayatu patir yaḥ pratikāmyaḥ
agniḥ naḥ śatrūn prati etu vidvān pratidahan abhiśastim arātim
sa senām mohayatu pareṣām
nirhastān ca kṛṇavat jātavedāḥ
yūyam ugrāḥ marutaḥ īdṛśe stha
abhi preta mṛṇata sahadhvam
amīmṛṇan vasavaḥ
nāthitāḥ ime
agniḥ hi eṣām dūtaḥ pratyetu vidvān
amitra senām maghavan asmān śatrūyatīm abhi yuvam tām indra vṛtrahan agniḥ ca dahatam prati
prasūtaḥ indra pravatā haribhyām pra te vajraḥ pramṛṇan etu śatrūn
jahi pratīcaḥ anūcaḥ parācaḥ
viṣvak satyam kṛṇuhi cittam eṣām
indra senām mohaya amitrāṇām
agneḥ vātasya dhrājyā tān viṣūcaḥ vi nāśaya
indraḥ senām mohayatu
marutaḥ ghnantu ojasā
cakṣūṃsi agniḥ ā dattām
punar etu parājitā
agnir no dūtaḥ pratyetu vidvān pratidahann abhiśastim arātim
sa cittāni mohayatu pareṣāṃ nirhastāṃś ca kṛṇavaj jātavedāḥ
ayam agnir amūmuhad yāni cittāni vo hṛdi
vi vo dhamatv okasaḥ pra vo dhamatu sarvataḥ
indra cittāni mohayann arvāṅ ākūtyā cara
agner vātasya dhrājyā tān viṣūco vi nāśaya
vy ākūtaya eṣām itātho cittāni muhyata
atha u yat adya eṣām hṛdi tat eṣām pari niḥ jahi
amīṣām cittāni pratimohayantī gṛhāṇa aṅgāni
apve parehi
abhi prehi
niḥ daha hṛtsu śokaiḥ
asau yā senā marutaḥ pareṣām asmān aity abhy ojasā spardhamānā
tām vidhyata tamasāpavratena yathaiṣām anyo anyaṃ na jānāt
acikradat svapā iha bhuvad agne vy acasva rodasī urūcī
yuñjantu tvā maruto viśvavedasa āmuṃ naya namasā rātahavyam
dūre cit santam aruṣāsa indram ā cyāvayantu sakhyāya vipram
yad gāyatrīṃ bṛhatīm arkam asmai sautrāmaṇyā dadhṛṣanta devāḥ
adbhyas tvā rājā varuṇo hvayatu somas tvā hvayatu parvatebhyaḥ
indras tvā hvayatu viḍbhya ābhyaḥ śyeno bhūtvā viśa ā patemāḥ
śyeno havyaṃ nayatv ā parasmād anyakṣetre aparuddhaṃ carantam
aśvinā panthāṃ kṛṇutāṃ sugaṃ ta imaṃ sajātā abhisaṃviśadhvam
hvayantu tvā pratijanāḥ prati mitrā avṛṣata
indrāgnī viśve devās te viśi kṣemam adīdharan
yas te havaṃ vivadat sajāto yaś ca niṣṭyaḥ
apāñcam indra taṃ kṛtvāthemam ihāva gamaya
ā tvā gan rāṣṭram
saha varcasā ud ihi prāṅ
viśām patiḥ eka rāj tvam vi rāja
sarvāḥ tvā rājan pradiśaḥ hvayantu
upasadyaḥ namasyaḥ bhava iha
tvām viśaḥ vṛṇatām rājyāya tvām imāḥ pradiśaḥ pañca devīḥ
varṣman rāṣṭrasya kakudi śrayasva
tatas naḥ ugraḥ vi bhaja vasūni
accha tvā yantu havinaḥ sajātāḥ
agniḥ dūtaḥ ajiraḥ sam carātai
jāyāḥ putrāḥ sumanasaḥ bhavantu
bahum balim prati paśyāsai ugraḥ
aśvinā tvā agre mitrāvaruṇā ubhā viśve devāḥ marutaḥ tvā hvayantu
adhā mano vasudeyāya kṛṇuṣva tato na ugro vi bhajā vasūni
ā pra drava paramasyāḥ parāvataḥ śive te dyāvāpṛthivī ubhe stām
tad ayaṃ rājā varuṇas tathāha sa tvāyam ahvat sa upedam ehi
indrendra manuṣyāḥ parehi saṃ hy ajñāsthā varuṇaiḥ saṃvidānaḥ
sa tvāyam ahvat sve sadhasthe sa devān yakṣat sa u kalpayad viśaḥ
pathyā revatīr bahudhā virūpāḥ sarvāḥ saṃgatya varīyas te akran
tās tvā sarvāḥ saṃvidānā hvayantu daśamīm ugraḥ sumanā vaśeha
ā ayam agan parṇa maṇiḥ balī balena pramṛṇan sapatnān
ojaḥ devānām payaḥ oṣadhīnām varcasā mā jinvantu
mayi kṣatram parṇa maṇe mayi dhārayatāt rayim
aham rāṣṭrasya abhīvarge nijaḥ bhūyāsam uttamaḥ
yam nidadhuḥ vanaspatau guhyam devāḥ priyam maṇim tam asmabhyam saha āyuṣā devāḥ dadatu bhartave
somasya parṇaḥ sahaḥ ugram āgan indreṇa dattaḥ varuṇena śiṣṭaḥ
tam bhriyāsām bahu rocamānaḥ dīrgha āyu tvāya śata śāradāya
ā mā ārukṣat parṇa maṇiḥ mahyai ariṣṭatātaye yathā aham uttaraḥ asāni aryamṇaḥ uta saṃvidaḥ
ye dhīvānaḥ rathakārāḥ karmārāḥ ye manīṣiṇaḥ upastīn parṇa mahyam tvam sarvān kṛṇu abhitas janān
ye rājānaḥ rāja kṛtaḥ sūtāḥ grāmaṇyaḥ ca ye upastīn parṇa mahyam tvam sarvān kṛṇu abhitas janān
parṇaḥ asi tanūpānaḥ sa yoniḥ vīraḥ vīreṇa mayā
saṃvatsarasya tejasā tena badhnāmi tvā maṇe
pumān puṃsaḥ parijāto 'śvatthaḥ khadirād adhi
sa hantu śatrūn māmakān yān ahaṃ dveṣmi ye ca mām
tān aśvattha niḥ śṛṇīhi śatrūn vaibādhadodhataḥ
indreṇa vṛtraghnā medī mitreṇa varuṇena ca
yathāśvattha nirabhano 'ntar mahaty arṇave
evā tānt sarvān nir bhaṅgdhi yān ahaṃ dveṣmi ye ca mām
yaḥ sahamānaś carasi sāsahāna iva ṛṣabhaḥ
tenāśvattha tvayā vayaṃ sapatnānt sahiṣīmahi
sinātv enān nirṛtir mṛtyoḥ pāśair amokyaiḥ
aśvattha śatrūn māmakān yān ahaṃ dveṣmi ye ca mām
yathāśvattha vānaspatyān ārohan kṛṇuṣe 'dharān
evā me śatror mūrdhānaṃ viṣvag bhinddhi sahasva ca
te 'dharāñcaḥ pra plavantāṃ chinnā naur iva bandhanāt
na vaibādhapraṇuttānāṃ punar asti nivartanam
praiṇān nude manasā pra cittenota brahmaṇā
praiṇān vṛkṣasya śākhayāśvatthasya nudāmahe
hariṇasya raghuṣyado 'dhi śīrṣaṇi bheṣajam
sa kṣetriyaṃ viṣāṇayā viṣūcīnam anīnaśat
anu tvā hariṇo vṛṣā padbhiś caturbhir akramīt
viṣāṇe vi ṣya guṣpitaṃ yad asya kṣetriyaṃ hṛdi
ado yad avarocate catuṣpakṣam iva chadiḥ
tenā te sarvaṃ kṣetriyam aṅgebhyo nāśayāmasi
amū ye divi subhage vicṛtau nāma tārake
vi kṣetriyasya muñcatām adhamaṃ pāśam uttamam
āpa id vā u bheṣajīr āpo amīvacātanīḥ
āpo viśvasya bheṣajīs tās tvā muñcantu kṣetriyāt
yad āsuteḥ kriyamānāyāḥ kṣetriyaṃ tvā vyānaśe
vedāhaṃ tasya bheṣajaṃ kṣetriyaṃ nāśayāmi tvat
apavāse nakṣatrāṇām apavāsa uṣasām uta
apāsmat sarvaṃ durbhūtam apa kṣetriyam ucchatu
ā yātu mitraḥ ṛtubhiḥ kalpamānaḥ saṃveśayan pṛthivīm usriyābhiḥ
athā asmabhyam varuṇaḥ vāyuḥ agniḥ bṛhat rāṣṭram saṃveśyam dadhātu
dhātā rātiḥ savitā idam juṣantām
indraḥ tvaṣṭā prati haryantu me vacaḥ
huve devīm aditim śūra putrām sajātānām madhyameṣṭhāḥ yathā asāni
huve somam savitāram namobhiḥ viśvān ādityāṁ aham uttara tve
ayam agniḥ dīdāyat dīrgham eva sajātaiḥ iddhaḥ a pratibruvadbhiḥ
iha id asātha
na paras gamātha
iryaḥ gopāḥ puṣṭa patiḥ vaḥ ājat
asmai kāmāya upa kāminīḥ
viśve vaḥ devāḥ upasaṃyantu
sam vaḥ manāṃsi sam vratā sam ākūtīḥ namāmasi
amī ye vivratāḥ sthana tān vaḥ sam namayāmasi
aham gṛbhṇāmi manasā manāṃsi
mama cittam anu cittebhiḥ eta
mama vaśeṣu hṛdayāni vaḥ kṛṇomi
mama yātam anuvartmānaḥ eta
karśaphasya viśaphasya dyauḥ pitā pṛthivī mātā
yathābhicakra devās tathāpa kṛṇutā punaḥ
aśreṣmāṇo adhārayan tathā tan manunā kṛtam
kṛṇomi vadhri viṣkandhaṃ muṣkābarho gavām iva
piśaṅge sūtre khṛgalaṃ tad ā badhnanti vedhasaḥ
śravasyuṃ śuṣmaṃ kābavaṃ vadhriṃ kṛṇvantu bandhuraḥ
yenā śravasyavaś caratha devā ivāsuramāyayā
śunāṃ kapir iva dūṣaṇo bandhurā kābavasya ca
duṣṭyai hi tvā bhatsyāmi dūṣayiṣyāmi kābavam
ud āśavo rathā iva śapathebhiḥ sariṣyatha
eka śatam viṣkandhāni viṣṭhitā pṛthivīm anu
teṣām tvām agre ud jaharuḥ maṇim viṣkandha dūṣaṇam
prathamā ha vy uvāsa sā dhenur abhavad yame
sā naḥ payasvatī duhām uttarāmuttarām samām
yāṃ devāḥ pratinandanti rātrim dhenum upāyatīm
saṃvatsarasya yā patnī sā no astu sumaṅgalī
saṃvatsarasya pratimāṃ yāṃ tvā rātry upāsmahe
sā na āyuṣmatīṃ prajāṃ rāyas poṣeṇa saṃ sṛja
iyam eva sā yā prathamā vyaucchad āsv itarāsu carati praviṣṭā
mahānto asyāṃ mahimāno antar vadhūr jigāya navagaj janitrī
vānaspatyā grāvāṇo ghoṣam akrata haviṣ kṛṇvantaḥ parivatsarīṇam
ekāṣṭake suprajasaḥ suvīrā vayaṃ syāma patayo rayīṇām
iḍāyās padaṃ ghṛtavat sarīsṛpaṃ jātavedaḥ prati havyā gṛbhāya
ye grāmyāḥ paśavo viśvarūpās teṣāṃ saptānāṃ mayi rantir astu
ā mā puṣṭe ca poṣe ca rātri devānāṃ sumatau syāma
pūrṇā darve parā pata supūrṇā punar ā pata
sarvān yajñānt saṃbhuñjatīṣam ūrjaṃ na ā bhara
āyam agant saṃvatsaraḥ patir ekāṣṭake tava
sā na āyuṣmatīṃ prajāṃ rāyas poṣeṇa saṃ sṛja
ṛtūn yaja ṛtupatīn ārtavān uta hāyanān
samāḥ saṃvatsarān māsān bhūtasya pataye yaje
ṛtubhyaṣ ṭvārtavebhyo mādbhyaḥ saṃvatsarebhyaḥ
dhātre vidhātre samṛdhe bhūtasya pataye yaje
iḍayā juhvato vayaṃ devān ghṛtavatā yaje
gṛhān alubhyato vayaṃ saṃ viśemopa gomataḥ
ekāṣṭakā tapasā tapyamānā jajāna garbhaṃ mahimānam indram
tena devā vy asahanta śatrūn hantā dasyūnām abhavacchacīpatiḥ
indraputre somaputre duhitāsi prajāpateḥ
kāmān asmākam pūraya
prati gṛhṇāhi naḥ haviḥ
muñcāmi tvā haviṣā jīvanāya kam ajñātayakṣmād uta rājayakṣmāt
grāhir jagrāha yady etad enaṃ tasyā indrāgnī pra mumuktam enam
yadi kṣitāyur yadi vā pareto yadi mṛtyor antikaṃ eva
tam ā harāmi nirṛteḥ upasthāt
aspārṣam enam śata śāradāya
sahasrākṣeṇa śatavīryeṇa śatāyuṣā haviṣāhārṣam enam
indro yathainaṃ śarado nayāty ati viśvasya duritasya pāram
śataṃ jīva śarado vardhamānaḥ śataṃ hemantān chatam u vasantān
śataṃ te indro agniḥ savitā bṛhaspatiḥ śatāyuṣā haviṣāhārṣam enam
pra viśataṃ prāṇāpānāv anaḍvāhāv iva vrajam
vy anye yantu mṛtyavo yān āhur itarān chatam
ihaiva staṃ prāṇāpānau māpa gātam ito yuvam
śarīram asyāṅgāni jarase vahataṃ punaḥ
jarāyai tvā pari dadāmi jarāyai ni dhuvāmi tvā
jarā tvā bhadrā neṣṭa vy anye yantu mṛtyavo yān āhur itarān chatam
abhi tvā jarimāhita gām ukṣaṇam iva rajjvā
yas tvā mṛtyur abhyadhatta jāyamānaṃ supāśayā
taṃ te satyasya hastābhyām ud amuñcad bṛhaspatiḥ
iha eva dhruvām ni minomi śālām
kṣeme tiṣṭhāti ghṛtam ukṣamāṇā
tām tvā śāle sarva vīrāḥ su vīrāḥ ariṣṭa vīrāḥ upa sam carema
iha eva dhruvā prati tiṣṭha śāle aśvāvatī gomatī sūnṛtāvatī
ūrjasvatī ghṛtavatī payasvatī ud śrayasva mahate saubhagāya
dharuṇī asi śāle bṛhat chandāḥ pūti dhānyā
ā tvā vatsaḥ gamet ā kumāraḥ ā dhenavaḥ sāyam āspandamānāḥ
imām śālām savitā vāyuḥ indraḥ bṛhaspatiḥ ni minotu prajānan
ukṣantu udnā marutaḥ ghṛtena
bhagaḥ naḥ rājā ni kṛṣim tanotu
mānasya patni śaraṇā syonā devī devebhiḥ nimitā asi agre
tṛṇam vasānā sumanāḥ asaḥ tvam
athā asmabhyam saha vīram rayim dāḥ
ṛtena sthūṇām adhi roha vaṃśogro virājann apa vṛṅkṣva śatrūn
mā te riṣann upasattāro gṛhāṇāṃ śāle śataṃ jīvema śaradaḥ sarvavīrāḥ
emāṃ kumāras taruṇa ā vatso jagatā saha
emām parisrutaḥ kumbha ā dadhnaḥ kalaśair aguḥ
pūrṇaṃ nāri pra bhara kumbham etaṃ ghṛtasya dhārām amṛtena saṃbhṛtām
imāṃ pātṝn amṛtena sam aṅgdhīṣṭāpūrtam abhi rakṣāty enām
imā āpaḥ pra bharāmy ayakṣmā yakṣmanāśanīḥ
gṛhān upa pra sīdāmy amṛtena sahāgninā
yad adaḥ saṃprayatīr ahāv anadatā hate
tasmād ā nadyo nāma stha tā vo nāmāni sindhavaḥ
yat preṣitā varuṇenācchībham samavalgata
tad āpnod indro vo yatīs tasmād āpo anu ṣṭhana
apakāmaṃ syandamānā avīvarata vo hi kam
indro vaḥ śaktibhir devīs tasmād vār nāma vo hitam
ekaḥ vo devo 'py atiṣṭhat syandamānā yathāvaśam
ud āniṣur mahīr iti tasmād udakam ucyate
āpo bhadrā ghṛtam id āpa āsann agnīṣomau bibhraty āpa it tāḥ
tīvro raso madhupṛcām araṃgama ā mā prāṇena saha varcasā gamet
ād it paśyāmy uta vā śṛṇomy ā mā ghoṣo gacchati vāṅ māsām
manye bhejāno amṛtasya tarhi hiraṇyavarṇā atṛpaṃ yadā vaḥ
idaṃ va āpo hṛdayam ayaṃ vatsa ṛtāvarīḥ
ihettham eta śakvarīr yatredaṃ veśayāmi vaḥ
saṃ vo goṣṭhena suṣadā saṃ rayyā saṃ subhūtyā
aharjātasya yan nāma tenā vaḥ saṃ sṛjāmasi
saṃ vaḥ sṛjatv aryamā saṃ pūṣā saṃ bṛhaspatiḥ
sam indro yo dhanaṃjayo mayi puṣyata yad vasu
saṃjagmānā abibhyuṣīr asmin goṣṭhe karīṣiṇīḥ
bibhratīḥ somyaṃ madhv anamīvā upetana
ihaiva gāva etaneho śakeva puṣyata
ihaivota pra jāyadhvaṃ mayi saṃjñānam astu vaḥ
śivo vo goṣṭho bhavatu śāriśākeva puṣyata
ihaivota pra jāyadhvaṃ mayā vaḥ saṃ sṛjāmasi
mayā gāvo gopatinā sacadhvam ayaṃ vo goṣṭha iha poṣayiṣṇuḥ
rāyas poṣeṇa bahulā bhavantīr jīvā jīvantīr upa vaḥ sadema
indram ahaṃ vaṇijaṃ codayāmi sa na aitu puraetā no astu
nudann arātiṃ paripanthinaṃ mṛgaṃ sa īśāno dhanadā astu mahyam
ye panthāno bahavo devayānā antarā dyāvāpṛthivī saṃcaranti
te mā juṣantāṃ payasā ghṛtena yathā krītvā dhanam āharāṇi
idhmenāgna icchamāno ghṛtena juhomi havyaṃ tarase balāya
yāvad īśe brahmaṇā vandamāna imāṃ dhiyaṃ śataseyāya devīm
imām agne śaraṇiṃ mīmṛṣo no yam adhvānam agāma dūram
śunaṃ no astu prapaṇo vikrayaś ca pratipaṇaḥ phalinaṃ mā kṛṇotu
idaṃ havyaṃ saṃvidānau juṣethāṃ śunaṃ no astu caritam utthitaṃ ca
yena dhanena prapaṇaṃ carāmi dhanena devā dhanam icchamānaḥ
tan me bhūyo bhavatu mā kanīyo 'gne sātaghno devān haviṣā ni ṣedha
yena dhanena prapaṇaṃ carāmi dhanena devā dhanam icchamānaḥ
tasmin ma indro rucim ā dadhātu prajāpatiḥ savitā somo agniḥ
upa tvā namasā vayaṃ hotar vaiśvānara stumaḥ
sa naḥ prajāsv ātmasu goṣu prāṇeṣu jāgṛhi
viśvāhā te sadam id bharemāśvāyeva tiṣṭhate jātavedaḥ
rāyas poṣeṇa sam iṣā madanto mā te agne prativeśā riṣāma
prātar agniṃ prātar indram havāmahe prātar mitrāvaruṇā prātar aśvinā
prātar bhagaṃ pūṣaṇaṃ brahmaṇaspatiṃ prātaḥ somam uta rudraṃ havāmahe
prātarjitaṃ bhagam ugram havāmahe vayaṃ putram aditer yo vidhartā
ādhraś cid yaṃ manyamānas turaś cid rājā cid yaṃ bhagaṃ bhakṣīty āha
bhaga praṇetar bhaga satyarādho bhagemāṃ dhiyam ud avā dadan naḥ
bhaga pra ṇo janaya gobhir aśvair bhaga pra nṛbhir nṛvantaḥ syāma
utedānīṃ bhagavantaḥ syāmota prapitva uta madhye ahnām
utoditau maghavant sūryasya vayaṃ devānāṃ sumatau syāma
bhaga eva bhagavāṁ astu devas tenā vayaṃ bhagavantaḥ syāma
taṃ tvā bhaga sarva ij johavīmi sa no bhaga puraetā bhaveha
sam adhvarāyoṣaso namanta dadhikrāveva śucaye padāya
arvācīnaṃ vasuvidaṃ bhagaṃ me ratham ivāśvā vājina ā vahantu
aśvāvatīr gomatīr na uṣāso vīravatīḥ sadam ucchantu bhadrāḥ
ghṛtaṃ duhānā viśvataḥ prapītā yūyaṃ pāta svastibhiḥ sadā naḥ
sīrā yuñjanti kavayo yugā vi tanvate pṛthak
dhīrā deveṣu sumnayau
yunakta sīrā vi yugā tanota kṛte yonau vapateha bījam
virājaḥ śnuṣṭiḥ sabharā asan no nedīya it sṛṇyaḥ pakvam ā yavan
lāṅgalaṃ pavīravat suśīmaṃ somasatsaru
ud id vapatu gām aviṃ prasthāvad rathavāhanaṃ pībarīṃ ca prapharvyam
indraḥ sītāṃ ni gṛhṇātu tāṃ pūṣābhi rakṣatu
sā naḥ payasvatī duhām uttarāmuttarāṃ samām
śunaṃ suphālā vi tudantu bhūmiṃ śunaṃ kīnāśā anu yantu vāhān
śunāsīrā haviṣā tośamānā supippalā oṣadhīḥ kartam asmai
śunaṃ vāhāḥ śunaṃ naraḥ śunaṃ kṛṣatu lāṅgalam
śunaṃ varatrā badhyantāṃ śunam aṣṭrām ud iṅgaya
śunāsīrā iha sma me juṣethām
yat divi cakrathuḥ payaḥ tena imām upa siñcatam
sīte vandāmahe tvārvācī subhage bhava
yathā naḥ sumanā aso yathā naḥ suphalā bhuvaḥ
ghṛtena sītā madhunā samaktā viśvair devair anumatā marudbhiḥ
sā naḥ sīte payasābhyāvavṛtsvorjasvatī ghṛtavat pinvamānā
imāṃ khanāmy oṣadhiṃ vīrudhāṃ balavattamām
yayā sapatnīṃ bādhate yayā saṃvindate patim
uttānaparṇe subhage devajūte sahasvati
sapatnīṃ me parā ṇuda patiṃ me kevalaṃ kṛdhi
nahi te nāma jagrāha no asmin ramase patau
parām eva parāvataṃ sapatnīṃ gamayāmasi
uttarāham uttara uttared uttarābhyaḥ
adhaḥ sapatnī yā mamādharā sādharābhyaḥ
aham asmi sahamānātho tvam asi sāsahiḥ
ubhe sahasvatī bhūtvā sapatnīṃ me sahāvahai
abhi te 'dhāṃ sahamānām upa te 'dhāṃ sahīyasīm
mām anu pra te mano vatsaṃ gaur iva dhāvatu pathā vār iva dhāvatu
saṃśitam me idam brahma
saṃśitam vīryam balam
saṃśitam kṣatram ajaram astu jiṣṇuḥ yeṣām asmi purohitaḥ
sam aham eṣām rāṣṭram syāmi sam ojaḥ vīryam balam
vṛścāmi śatrūṇām bāhūn anena haviṣā aham
nīcais padyantām adhare bhavantu ye naḥ sūrim maghavānam pṛtanyān
kṣiṇāmi brahmaṇā amitrān
ud nayāmi svān aham
tīkṣṇīyāṃsaḥ paraśoḥ agneḥ tīkṣṇatarāḥ uta
indrasya vajrāt tīkṣṇīyāṃsaḥ yeṣām asmi purohitaḥ
eṣām aham āyudhā sam syāmi
eṣām rāṣṭram su vīram vardhayāmi
eṣām kṣatram ajaram astu jiṣṇu
eṣām cittam viśve avantu devāḥ
ud harṣantām maghavan vājināni
ud vīrāṇām jayatām etu ghoṣaḥ
pṛthak ghoṣāḥ ululayaḥ ketumantaḥ ud īratām
devāḥ indra jyeṣṭhāḥ marutaḥ yantu senayā
preta jayata naraḥ
ugrāḥ vaḥ santu bāhavaḥ
tīkṣṇa iṣavaḥ abala dhanvanaḥ hata ugra āyudhāḥ abalān ugra bāhavaḥ
avasṛṣṭā parā pata śaravye brahma saṃśite
jaya amitrān
pra padyasva
jahi eṣām varam varam
mā amīṣām moci kaścana
ayaṃ te yonir ṛtviyo yato jāto arocathāḥ
taṃ jānann agna ā rohādhā no vardhaya rayim
agne acchā vadeha naḥ pratyaṅ naḥ sumanā bhava
pra ṇo yaccha viśāṃ pate dhanadā asi nas tvam
pra ṇo yacchatv aryamā pra bhagaḥ pra bṛhaspatiḥ
pra devīḥ prota sūnṛtā rayiṃ devī dadhātu me
somaṃ rājānam avase 'gniṃ gīrbhir havāmahe
ādityam viṣṇum sūryaṃ brahmāṇaṃ ca bṛhaspatim
tvaṃ no agne agnibhir brahma yajñaṃ vardhaya
tvaṃ no deva dātave rayiṃ dānāya codaya
indravāyū ubhāv iha suhaveha havāmahe
yathā naḥ sarva ij janaḥ saṃgatyāṃ sumanā asad dānakāmaś ca no bhuvat
aryamaṇaṃ bṛhaspatim indraṃ dānāya codaya
vātaṃ viṣṇuṃ sarasvatīṃ savitāraṃ ca vājinam
vājasya nu prasave saṃ babhūvimemā ca viśvā bhuvanāni antaḥ
utāditsantaṃ dāpayatu prajānan rayiṃ ca naḥ sarvavīraṃ ni yaccha
duhrām me pañca pradiśo duhrām urvīr yathābalam
prāpeyaṃ sarvā ākūtīr manasā hṛdayena ca
gosaniṃ vācam udeyaṃ varcasā mābhyudihi
ā rundhāṃ sarvato vāyus tvaṣṭā poṣaṃ dadhātu me
ye agnayo apsv antar ye vṛtre ye puruṣe ye aśmasu
ya āviveśoṣadhīr yo vanaspatīṃs tebhyo agnibhyo hutam astv etat
yaḥ some antar yo goṣv antar ya āviṣṭo vayaḥsu yo mṛgeṣu
ya āviveśa dvipado yaś catuṣpadas tebhyo agnibhyo hutam astv etat
ya indreṇa sarathaṃ yāti devo vaiśvānara uta viśvadāvyaḥ
yaṃ johavīmi pṛtanāsu sāsahiṃ tebhyo agnibhyo hutam astv etat
yo devo viśvād yam u kāmam āhur yaṃ dātāraṃ pratigṛhṇantam āhuḥ
yo dhīraḥ śakraḥ paribhūr adābhyas tebhyo agnibhyo hutam astv etat
yaṃ tvā hotāraṃ manasābhi saṃvidus trayodaśa bhauvanāḥ pañca mānavāḥ
varcodhase yaśase sūnṛtāvate tebhyo agnibhyo hutam astv etat
ukṣānnāya vaśānnāya somapṛṣṭhāya vedhase
vaiśvānarajyeṣṭhebhyas tebhyo agnibhyo hutam astv etat
divaṃ pṛthivīm anv antarikṣam ye vidyutam anusaṃcaranti
ye dikṣv antar ye vāte antas tebhyo agnibhyo hutam astv etat
hiraṇyapāṇiṃ savitāram indraṃ bṛhaspatiṃ varuṇaṃ mitram agnim
viśvān devān aṅgiraso havāmahe imaṃ kravyādaṃ śamayantv agnim
śānto agniḥ kravyācchāntaḥ puruṣareṣaṇaḥ
atho yo viśvadāvyas taṃ kravyādam aśīśamam
ye parvatāḥ somapṛṣṭhā āpa uttānaśīvarīḥ
vātaḥ parjanya ād agnis te kravyādam aśīśaman
hastivarcasaṃ prathatāṃ bṛhad yaśo adityā yat tanvaḥ saṃbabhūva
tat sarve sam adur mahyam etad viśve devā aditiḥ sajoṣāḥ
mitraś ca varuṇaś cendro rudraś ca cetatu
devāso viśvadhāyasas te māñjantu varcasā
yena hastī varcasā saṃbabhūva yena rājā manuṣyeṣv apsv antaḥ
yena devā devatām agra āyan tena mām adya varcasāgne varcasvinaṃ kṛṇu
yat te varco jātavedo bṛhad bhavaty āhuteḥ
yāvat sūryasya varca āsurasya ca hastinaḥ
tāvan me aśvinā varca ā dhattāṃ puṣkarasrajā
yāvac catasraḥ pradiśaś cakṣur yāvat samaśnute
tāvat samaitv indriyaṃ mayi taddhastivarcasam
hastī mṛgāṇāṃ suṣadām atiṣṭhāvān babhūva hi
tasya bhagena varcasābhi ṣiñcāmi mām aham
yena vehat babhūvitha nāśayāmasi tat tvat
idam tat anyatra tvat apa dūre nidadhmasi
ā te yonim garbhaḥ etu pumān bāṇaḥ iva iṣudhim
ā vīraḥ atra jāyatām putraḥ te daśamāsyaḥ
pumāṃsam putram janaya
tam pumān anujāyatām
bhavāsi putrāṇām mātā jātānām janayāḥ ca yān
yāni bhadrāṇi bījāni ṛṣabhāḥ janayanti ca taiḥ tvam putram vindasva
sā prasūḥ dhenukā bhava
kṛṇomi te prājāpatyam
ā yonim garbhaḥ etu te
vindasva tvam putram nāri yaḥ tubhyam śam asat
śam u tasmai tvam bhava
yāsām dyauḥ pitā pṛthivī mātā samudraḥ mūlam vīrudhām babhūva tāḥ tvā putra vidyāya daivīḥ prāvantu oṣadhayaḥ
payasvatīḥ oṣadhayaḥ
payasvan māmakam vacaḥ
atho payasvatīnām ā bhare aham sahasraśas
veda aham payasvantam
cakāra dhānyam bahu
saṃbhṛtvā nāma yaḥ devaḥ tam vayam havāmahe yaḥ yaḥ ayajvanaḥ gṛhe
imāḥ yāḥ pañca pradiśaḥ mānavīḥ pañca kṛṣṭayaḥ vṛṣṭe śāpam nadīḥ iva iha sphātim samāvahān
ud utsam śata dhāram sahasra dhāram akṣitam
evā asmākā idam dhānyam sahasra dhāram akṣitam
śata hasta samāhara
sahasra hasta sam kira
kṛtasya kāryasya ca iha sphātim samāvaha
tisraḥ mātrāḥ gandharvāṇām catasraḥ gṛha patnyāḥ
tāsām yā sphātimattamā tayā tvā abhi mṛśāmasi
upohaḥ ca samūhaḥ ca kṣattārau te prajāpate
tau iha ā vahatām sphātim bahum bhūmānam akṣitam
uttudaḥ tvā ud tudatu
mā dhṛthāḥ śayane sve
iṣuḥ kāmasya yā bhīmā tayā vidhyāmi tvā hṛdi
ādhī parṇām kāma śalyām iṣum saṃkalpa kulmalām tām su saṃnatām kṛtvā kāmaḥ vidhyatu tvā hṛdi
yā plīhānam śoṣayati kāmasya iṣuḥ su saṃnatā prācīna pakṣā vyoṣā tayā vidhyāmi tvā hṛdi
śucā viddhā vyoṣayā śuṣka āsyā abhi sarpa mā mṛduḥ nimanyuḥ kevalī priya vādinī anuvratā
ājāmi tvā ājanyā pari mātuḥ atha u pituḥ yathā mama kratau asaḥ mama cittam upāyasi
vi asyai mitrāvaruṇau hṛdaḥ cittāni asyatam
atha enām akratum kṛtvā mama eva kṛṇutam vaśe
ye 'syāṃ stha prācyāṃ diśi hetayo nāma devās teṣāṃ vo agnir iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
ye 'syāṃ stha dakṣiṇāyāṃ diśy aviṣyavo nāma devās teṣāṃ vaḥ kāma iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
ye 'syāṃ stha pratīcyāṃ diśi vairājā nāma devās teṣāṃ va āpa iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
ye 'syāṃ sthodīcyāṃ diśi pravidhyanto nāma devās teṣāṃ vo vāta iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
ye 'syāṃ stha dhruvāyāṃ diśi nilimpā nāma devās teṣāṃ va oṣadhīr iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
ye 'syāṃ sthordhvāyāṃ diśy avasvanto nāma devās teṣāṃ vo bṛhaspatir iṣavaḥ
te no mṛḍata te no 'dhi brūta tebhyo vo namas tebhyo vaḥ svāhā
prācī dig agnir adhipatir asito rakṣitādityā iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayaṃ dviṣmas taṃ vo jambhe dadhmaḥ
dakṣiṇā dig indro 'dhipatis tiraścirājī rakṣitā pitara iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayaṃ dviṣmas taṃ vo jambhe dadhmaḥ
pratīcī dig varuṇo 'dhipatiḥ pṛdākū rakṣitānnam iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayaṃ dviṣmas taṃ vo jambhe dadhmaḥ
udīcī dik somo 'dhipatiḥ svajo rakṣitāśanir iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayaṃ dviṣmas taṃ vo jambhe dadhmaḥ
dhruvā dig viṣṇur adhipatiḥ kalmāṣagrīvo rakṣitā vīrudha iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayam dviṣmas taṃ vo jambhe dadhmaḥ
ūrdhvā dig bṛhaspatir adhipatiḥ śvitro rakṣitā varṣam iṣavaḥ
tebhyo namo 'dhipatibhyo namo rakṣitṛbhyo nama iṣubhyo nama ebhyo astu
yo 'smān dveṣṭi yaṃ vayaṃ dviṣmas taṃ vo jambhe dadhmaḥ
ekaikayaiṣā sṛṣṭyā saṃ babhūva yatra gā asṛjanta bhūtakṛto viśvarūpāḥ
yatra vijāyate yaminy apartuḥ sā paśūn kṣiṇāti riphatī ruśatī
eṣā paśūnt saṃ kṣiṇāti kravyād bhūtvā vyadvarī
utaināṃ brahmaṇe dadyāt tathā syonā śivā syāt
śivā bhava puruṣebhyo gobhyo aśvebhyaḥ śivā
śivāsmai sarvasmai kṣetrāya śivā na ihaidhi
iha puṣṭir iha rasa iha sahasrasātamā bhava
paśūn yamini poṣaya
yatrā suhārdaḥ sukṛto madanti vihāya rogaṃ tanvaḥ svāyāḥ
taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca
yatrā suhārdāṃ sukṛtām agnihotrahutām yatra lokaḥ
taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca
yad rājāno vibhajanta iṣṭāpūrtasya ṣoḍaśam yamasyāmī sabhāsadaḥ
avis tasmāt pra muñcati dattaḥ śitipāt svadhā
sarvān kāmān pūrayaty ābhavan prabhavan bhavan
ākūtipro 'vir dattaḥ śitipānn nopa dasyati
yo dadāti śitipādam aviṃ lokena saṃmitam
sa nākam abhyārohati yatra śulko na kriyate abalena balīyase
pañcāpūpaṃ śitipādam aviṃ lokena saṃmitam
pradātopa jīvati pitṝṇāṃ loke 'kṣitam
pañcāpūpaṃ śitipādam aviṃ lokena saṃmitam
pradātopa jīvati sūryāmāsayor akṣitam
ireva nopa dasyati samudra iva payo mahat
devau savāsināv iva śitipān nopa dasyati
ka idaṃ kasmā adāt kāmaḥ kāmāyādāt
kāmo dātā kāmaḥ pratigrahītā kāmaḥ samudram ā viveśa
kāmena tvā prati gṛhṇāmi kāmaitat te
bhūmiṣ ṭvā prati gṛhṇātv antarikṣam idaṃ mahat
māhaṃ prāṇena mātmanā mā prajayā pratigṛhya vi rādhiṣi
sahṛdayaṃ sāṃmanasyam avidveṣaṃ kṛṇomi vaḥ
anyo anyam abhi haryata vatsaṃ jātam ivāghnyā
anuvrataḥ pituḥ putro mātrā bhavatu saṃmanāḥ
jāyā patye madhumatīṃ vācaṃ vadatu śantivām
mā bhrātā bhrātaraṃ dvikṣan mā svasāram uta svasā
samyañcaḥ savratā bhūtvā vācaṃ vadata bhadrayā
yena devā na viyanti no ca vidviṣate mithaḥ
tat kṛṇmo brahma vo gṛhe saṃjñānaṃ puruṣebhyaḥ
jyāyasvantaś cittino mā vi yauṣṭa saṃrādhayantaḥ sadhurāś carantaḥ
anyo anyasmai valgu vadanta eta sadhrīcīnān vaḥ saṃmanasas kṛṇomi
samānī prapā saha vo 'nnabhāgaḥ samāne yoktre saha vo yunajmi
samyañco 'gniṃ saparyatārā nābhim ivābhitaḥ
sadhrīcīnān vaḥ saṃmanasas kṛṇomy ekaśnuṣṭīnt saṃvananena sarvān
devā ivāmṛtaṃ rakṣamāṇāḥ sāyaṃprātaḥ saumanaso vo astu
vi devā jarasāvṛtan vi tvam agne arātyā
vy ahaṃ sarveṇa pāpmanā vi yakṣmeṇa sam āyuṣā
vy ārtyā pavamāno vi śakraḥ pāpakṛtyayā
vy ahaṃ sarveṇa pāpmanā vi yakṣmeṇa sam āyuṣā
vi grāmyāḥ paśava āraṇyair vy āpas tṛṣṇayāsaran
vy ahaṃ sarveṇa pāpmanā vi yakṣmeṇa sam āyuṣā
vī me dyāvāpṛthivī ito vi panthāno diśaṃ diśam
vy ahaṃ sarveṇa pāpmanā vi yakṣmeṇa sam āyuṣā
tvaṣṭā duhitre vahatum yunakti
iti idam viśvam bhuvanam vi yāti
vy ahaṃ sarveṇa pāpmanā vi yakṣmeṇa sam āyuṣā
agniḥ prāṇān sam dadhāti
candraḥ prāṇena saṃhitaḥ
vi aham sarveṇa pāpmanā vi yakṣmeṇa sam āyuṣā
prāṇena viśvatas vīryam devāḥ sūryam sam airayan
vy ahaṃ sarveṇa pāpmanā vi yakṣmeṇa sam āyuṣā
āyuṣmatām āyuṣkṛtām prāṇena jīva
mā mṛthāḥ
vy ahaṃ sarveṇa pāpmanā vi yakṣmeṇa sam āyuṣā
prāṇena prāṇatāṃ prāṇehaiva bhava mā mṛthāḥ
vy ahaṃ sarveṇa pāpmanā vi yakṣmeṇa sam āyuṣā
ud āyuṣā sam āyuṣod oṣadhīnāṃ rasena
vy ahaṃ sarveṇa pāpmanā vi yakṣmeṇa sam āyuṣā
ā parjanyasya vṛṣṭyod asthāmāmṛtā vayam
vy ahaṃ sarveṇa pāpmanā vi yakṣmeṇa sam āyuṣā
brahma jajñānaṃ prathamaṃ purastād vi sīmataḥ suruco vena āvaḥ
sa budhnyā upamā asya viṣṭhāḥ sataś ca yonim asataś ca vi vaḥ
iyaṃ pitryā rāṣṭry etv agre prathamāya januṣe bhuvaneṣṭhāḥ
tasmā etaṃ surucaṃ hvāram ahyaṃ gharmaṃ śrīṇantu prathamāya dhāsyave
pra yo jajñe vidvān asya bandhur viśvā devānāṃ janimā vivakti
brahma brahmaṇa uj jabhāra madhyān nīcair uccaiḥ svadhā abhi pra tasthau
sa hi vidaḥ sa pṛthivyā ṛtasthā mahī kṣemaṃ rodasī askabhāyat
mahān mahī askabhāyad vi jāto dyāṃ sadma pārthivaṃ ca rajaḥ
sa budhnyād āṣṭra januṣo 'bhy agram bṛhaspatir devatā tasya samrāṭ
ahar yacchukraṃ jyotiṣo janiṣṭātha dyumanto vi vasantu viprāḥ
nūnaṃ tad asya kāvyo hinoti maho devasya pūrvyasya dhāma
eṣa jajñe bahubhiḥ sākam itthā pūrve ardhe viṣite sasan nu
yo 'tharvāṇaṃ pitaraṃ devabandhuṃ bṛhaspatiṃ namasāva ca gacchāt
tvaṃ viśveṣāṃ janitā yathāsaḥ kavir devo na dabhāyat svadhāvān
ya ātmadā baladā yasya viśva upāsate praśiṣaṃ yasya devāḥ
yo 'syeśe dvipado yaś catuṣpadaḥ kasmai devāya haviṣā vidhema
yaḥ prāṇato nimiṣato mahitvaiko rājā jagato babhūva
yasya chāyāmṛtaṃ yasya mṛtyuḥ kasmai devāya haviṣā vidhema
yaṃ krandasī avataś caskabhāne bhiyasāne rodasī ahvayethām
yasyāsau panthā rajaso vimānaḥ kasmai devāya haviṣā vidhema
yasya dyaur urvī pṛthivī ca mahī yasyāda urv antarikṣam
yasyāsau sūro vitato mahitvā kasmai devāya haviṣā vidhema
yasya viśve himavanto mahitvā samudre yasya rasām id āhuḥ
imāś ca pradiśo yasya bāhū kasmai devāya haviṣā vidhema
āpo agre viśvam āvan garbhaṃ dadhānā amṛtā ṛtajñāḥ
yāsu devīṣv adhi deva āsīt kasmai devāya haviṣā vidhema
hiraṇyagarbhaḥ sam avartatāgre bhūtasya jātaḥ patir eka āsīt
sa dādhāra pṛthivīm uta dyāṃ kasmai devāya haviṣā vidhema
āpo vatsaṃ janayantīr garbham agre sam airayan
tasyota jāyamānasyolba āsīddhiraṇyayaḥ kasmai devāya haviṣā vidhema
ud itas trayaḥ akraman vyāghraḥ puruṣaḥ vṛkaḥ
hiruk hi yanti sindhavaḥ hiruk devaḥ vanaspatiḥ
hiruk namantu śatravaḥ
pareṇa etu pathā vṛkaḥ parameṇa uta taskaraḥ
pareṇa datvatī rajjuḥ pareṇa aghāyuḥ arṣatu
akṣyau ca te mukham ca te vyāghra jambhayāmasi āt sarvān viṃśatim nakhān
vyāghram datvatām vayam prathamam jambhayāmasi āt u stenam atha u ahim yātudhānam atha u vṛkam
yaḥ adya stenaḥ āyati sa sampiṣṭaḥ apāyati
pathām apadhvaṃsena etu
indraḥ vajreṇa hantu tam
mūrṇāḥ mṛgasya dantāḥ apiśīrṇāḥ u pṛṣṭayaḥ
nimruc te godhā bhavatu
nīcā āyat śaśayuḥ mṛgaḥ
yat saṃyamaḥ na vi yamaḥ
vi yamaḥ yat na saṃyamaḥ
indra jāḥ soma jāḥ ātharvaṇam asi vyāghra jambhanam
yām tvā gandharvaḥ akhanat varuṇāya mṛta bhraje tām tvā vayam khanāmasi oṣadhim śepa harṣaṇīm
ud uṣāḥ ud u sūryaḥ ud idam māmakam vacaḥ ud ejatu prajāpatiḥ vṛṣā śuṣmeṇa vājinā
yathā sma te virohataḥ abhitaptam iva anati tatas te śuṣmavattaram iyam kṛṇotu oṣadhiḥ
ucchuṣmauṣadhīnāṃ sārā ṛṣabhāṇām
sam puṃsām indra vṛṣṇyam asmin dhehi tanū vaśin
apām rasaḥ prathama jaḥ atha u vanaspatīnām uta somasya bhrātā asi
uta ārśam asi vṛṣṇyam
agne
adya agne adya savitar adya devi sarasvati adya asya brahmaṇaspate dhanuḥ iva ā tānaya pasaḥ
ā aham tanomi te pasaḥ adhi jyām iva dhanvani
kramasva ṛśaḥ iva rohitam an avaglāyatā sadā
aśvasya aśvatarasya ajasya petvasya ca atha ṛṣabhasya ye vājāḥ tān asmin dhehi tanū vaśin
sahasra śṛṅgaḥ vṛṣabhaḥ yaḥ samudrāt udācarat tena sahasyena vayam ni janān svāpayāmasi
na bhūmim vātaḥ ati vāti
nā ati paśyati kaścana
striyaḥ ca sarvāḥ svāpaya śunaḥ ca indra sakhā caran
proṣṭheśayās talpeśayā nārīr yā vahyaśīvarīḥ
striyo yāḥ puṇyagandhayas tāḥ sarvāḥ svāpayāmasi
ejadejad ajagrabhaṃ cakṣuḥ prāṇam ajagrabham
aṅgāny ajagrabhaṃ sarvā rātrīṇām atiśarvare
ya āste yaś carati yaś ca tiṣṭhan vipaśyati
teṣāṃ saṃ dadhmo akṣīṇi yathedaṃ harmyaṃ tathā
svaptu mātā svaptu pitā svaptu śvā svaptu viśpatiḥ
svapantv asyai jñātayaḥ svaptv ayam abhito janaḥ
svapna svapnābhikaraṇena sarvaṃ ni svāpayā janam
otsūryam anyānt svāpayāvyuṣaṃ jāgṛtād aham indra ivāriṣṭo akṣitaḥ
brāhmaṇaḥ jajñe prathamaḥ daśa śīrṣaḥ daśa āsyaḥ
sa somam prathamaḥ papau
sa cakāra arasam viṣam
yāvatī dyāvāpṛthivī varimṇā yāvat sapta sindhavaḥ vitaṣṭhire vācam viṣasya dūṣaṇīm tām itas niḥ avādiṣam
suparṇaḥ tvā garutmān viṣa prathamam āvayat
na amīmadaḥ nā arūrupaḥ
uta asmai abhavaḥ pituḥ
yaḥ te āsyat pañca aṅguriḥ vakrāt cit adhi dhanvanaḥ apaskambhasya śalyāt niḥ avocam aham viṣam
śalyāt viṣam niḥ avocam prāñjanāt uta parṇadheḥ
apāṣṭhāt śṛṅgāt kulmalāt niḥ avocam aham viṣam
arasaḥ te iṣo śalyaḥ
atha u te arasam viṣam
uta arasasya vṛkṣasya dhanuḥ te arasa arasam
ye apīṣan ye adihan ye āsyan ye avāsṛjan sarve te vadhrayaḥ kṛtāḥ
vadhriḥ viṣa giriḥ kṛtaḥ
vadhrayaḥ te khanitāraḥ
vadhriḥ tvam asi oṣadhe
vadhriḥ sa parvataḥ giriḥ yatas jātam idam viṣam
vāḥ idam vārayātai varaṇāvatyām adhi
tatra amṛtasya āsiktam
tena te vāraye viṣam
arasam prācyam viṣam
arasam yat udīcyam
athā idam adharācyam karambheṇa vi kalpate
karambham kṛtvā tiryam pībaspākam udārathim kṣudhā kila tvā duṣṭano jakṣivān sa na rūrupaḥ
vi te madam madāvati śaram iva pātayāmasi
pra tvā carum iva yeṣantam vacasā sthāpayāmasi
pari grāmam iva ācitam vacasā sthāpayāmasi
tiṣṭha vṛkṣaḥ iva sthāmni
abhri khāte na rūrupaḥ
pavastaiḥ tvā pari akrīṇan dūrśebhiḥ ajinaiḥ uta
prakrīḥ asi tvam oṣadhe
abhri khāte na rūrupaḥ
an āptāḥ ye vaḥ prathamāḥ yāni karmāṇi cakrire vīrān naḥ atra mā dabhan
tat vaḥ etat puras dadhe
bhūto bhūteṣu paya ā dadhāti sa bhūtānām adhipatir babhūva
tasya mṛtyuś carati rājasūyaṃ sa rājā anu manyatām idaṃ
abhi prehi māpa vena ugraś cettā sapatnahā
ā tiṣṭha mitravardhana tubhyam devā adhi bruvan
ātiṣṭhantaṃ pari viśve abhūṣañchriyaṃ vasānaś carati svarociḥ
mahat tad vṛṣṇo asurasya nāmā viśvarūpo amṛtāni tasthau
vyāghro adhi vaiyāghre vi kramasva diśo mahīḥ
viśas tvā sarvā vāñchantv āpo divyāḥ payasvatīḥ
yāḥ āpaḥ divyāḥ payasā madanti antarikṣe uta vā pṛthivyām tāsām tvā sarvāsām apām abhi siñcāmi varcasā
abhi tvā varcasā asican āpaḥ divyāḥ payasvatīḥ
yathā asaḥ mitra vardhanaḥ tathā tvā savitā karat
enāḥ vyāghram pariṣasvajānāḥ siṃham hinvanti mahate saubhagāya
samudram na su bhuvaḥ tasthivāṃsam marmṛjyante dvīpinam apsu antar
ehi jīvaṃ trāyamāṇaṃ parvatasyāsy akṣyam
viśvebhir devair dattaṃ paridhir jīvanāya kam
paripāṇaṃ puruṣāṇāṃ paripāṇaṃ gavāṃ asi
aśvānām arvatām paripāṇāya tasthiṣe
utāsi paripāṇam yātujambhanam āñjana
utāmṛtasya tvaṃ vetthātho asi jīvabhojanam atho haritabheṣajam
yasyāñjana prasarpasy aṅgamaṅgam paruṣparuḥ
tato yakṣmaṃ vi bādhasa ugro madhyamaśīr iva
nainaṃ prāpnoti śapatho na kṛtyā nābhiśocanam
nainaṃ viṣkandham aśnute yas tvā bibharty āñjana
asanmantrād duṣvapnyād duṣkṛtācchamalād uta
durhārdaś cakṣuṣo ghorāt tasmān naḥ pāhy āñjana
idaṃ vidvān āñjana satyaṃ vakṣyāmi nānṛtam
saneyam aśvaṃ gām aham ātmānaṃ tava pūruṣa
trayo dāsā āñjanasya takmā balāsa ād ahiḥ
varṣiṣṭhaḥ parvatānāṃ trikakun nāma te pitā
yad āñjanaṃ traikakudam jātaṃ himavatas pari
yātūṃś ca sarvāñ jambhayat sarvāś ca yātudhānyaḥ
yadi vāsi traikakudaṃ yadi yāmunam ucyase
ubhe te bhadre nāmnī tābhyāṃ naḥ pāhy āñjana
vātāt jātaḥ antarikṣāt vidyutaḥ jyotiṣaḥ pari sa naḥ hiraṇya jāḥ śaṅkhaḥ kṛśanaḥ pātu aṃhasaḥ
yaḥ agratas rocanānām samudrāt adhi jajñiṣe śaṅkhena hatvā rakṣāṃsi attriṇaḥ vi sahāmahe śaṅkhena amīvām amatim śaṅkhena uta sadānvāḥ
śaṅkhaḥ naḥ viśva bheṣajaḥ kṛśanaḥ pātu aṃhasaḥ
divi jātaḥ samudra jaḥ sindhutaḥ pari ābhṛtaḥ sa naḥ hiraṇya jāḥ śaṅkhaḥ āyuṣprataraṇaḥ maṇiḥ
samudrāt jātaḥ maṇiḥ
vṛtrāt jātaḥ divākaraḥ
saḥ asmān sarvatas pātu hetyāḥ deva asurebhyaḥ
hiraṇyānām ekaḥ asi
somāt tvam adhi jajñiṣe
rathe tvam asi darśataḥ
iṣudhau rocanaḥ tvam
pra naḥ āyūṃṣi tāriṣat
devānām asthi kṛśanam babhūva
tat ātmanvat carati apsu antar
tat te badhnāmi āyuṣe varcase balāya dīrgha āyu tvāya śata śāradāya
kārśanaḥ tvā abhi rakṣatu
anaḍvān dādhāra pṛthivīm uta dyām
anaḍvān dādhāra uru antarikṣam
anaḍvān dādhāra pradiśaḥ ṣaḍ urvīḥ
anaḍvān viśvam bhuvanam ā viveśa
anaḍvān indraḥ
sa paśubhyaḥ vi caṣṭe
trayān śakraḥ vi mimīte adhvanaḥ
bhūtam bhaviṣyat bhuvanā duhānaḥ sarvā devānām carati vratāni
indraḥ jātaḥ manuṣyeṣu antar gharmaḥ taptaḥ carati śośucānaḥ
suprajāḥ san saḥ udāre na sarṣat yaḥ na aśnīyāt anaḍuhaḥ vijānan
anaḍvān duhe sukṛtasya loke
ā enam pyāyayati pavamānaḥ purastāt
parjanyaḥ dhārāḥ
marutaḥ ūdhar asya
yajñaḥ payaḥ
dakṣiṇā dohaḥ asya
yasya nā īśe yajña patiḥ na yajñaḥ na asya dātā īśe na pratigrahītā yaḥ viśva jit viśva bhṛt viśva karmā gharmam naḥ brūta yatamaḥ catuṣpād
yena devāḥ svar āruruhuḥ hitvā śarīram amṛtasya nābhim tena geṣma sukṛtasya lokam gharmasya vratena tapasā yaśasyavaḥ
indraḥ rūpeṇa
rūpeṇa
agniḥ vahena
prajāpatiḥ parameṣṭhī virāj
viśvānare akramata
vaiśvānare akramata
anaḍuhi akramata
saḥ adṛṃhayata
saḥ adhārayata
madhyam etat anaḍuhaḥ yatrā eṣa vahaḥ āhitaḥ
etāvat asya prācīnam yāvān pratyaṅ samāhitaḥ
yaḥ veda anaḍuhaḥ dohān sapta anupadasvataḥ prajām ca lokam ca āpnoti
tathā sapta ṛṣayaḥ viduḥ
padbhiḥ sedim avakrāman irām jaṅghābhiḥ utkhidan śrameṇa anaḍvān kīlālam kīnāśaḥ ca abhi gacchataḥ
dvādaśa vai etāḥ rātrīḥ vratyāḥ āhuḥ prajāpateḥ
tatra upa brahma yaḥ veda tat vai anaḍuhaḥ vratam
duhe sāyam
duhe prātar
duhe madhyaṃdinam pari
dohāḥ ye asya saṃyanti tān vidma anupadasvataḥ
rohaṇī asi rohaṇī asthnaḥ chinnasya rohaṇī
asi
rohaya idam arundhati
yat te riṣṭam yat te dyuttam asti peṣṭram te ātmani dhātā tat bhadrayā punar sam dadhat paruṣā paruḥ
sam te majjā majjñā bhavatu sam u te paruṣā paruḥ
sam te māṃsasya visrastam sam asthi api rohatu
majjā majjñā sam dhīyatām
carmaṇā carma rohatu
asṛk te asthi rohatu
māṃsam māṃsena rohatu
loma lomnā sam kalpaya
tvacā sam kalpaya tvacam
asṛk te asthi rohatu
chinnam sam dhehi oṣadhe
saḥ ud tiṣṭha
pra drava rathaḥ su cakraḥ su paviḥ su nābhiḥ
prati tiṣṭha ūrdhvaḥ
yadi kartam patitvā saṃśaśre yadi vā aśmā prahṛtaḥ jaghāna ṛbhuḥ rathasya iva aṅgāni sam dadhat paruṣā paruḥ
uta devā avahitaṃ devā un nayathā punaḥ
utāgaś cakruṣaṃ devā devā jīvayathā punaḥ
dvāv imau vātau vāta ā sindhor ā parāvataḥ
dakṣaṃ te anya āvātu vy anyo vātu yad rapaḥ
ā vāta vāhi bheṣajaṃ vi vāta vāhi yad rapaḥ
tvaṃ hi viśvabheṣaja devānāṃ dūta īyase
trāyantām imaṃ devās trāyantāṃ marutāṃ gaṇāḥ
trāyantāṃ viśvā bhūtāni yathāyam arapā asat
ā tvāgamaṃ śaṃtātibhir atho ariṣṭatātibhiḥ
dakṣaṃ ta ugram ābhāriṣaṃ parā yakṣmaṃ suvāmi te
ayaṃ me hasto bhagavān ayaṃ me bhagavattaraḥ
ayaṃ me viśvabheṣajo 'yaṃ śivābhimarśanaḥ
hastābhyāṃ daśaśākhābhyāṃ jihvā vācaḥ purogavī
anāmayitnubhyāṃ hastābhyāṃ tābhyāṃ tvābhi mṛśāmasi
ajo hy agner ajaniṣṭa śokāt so apaśyajjanitāram agre
tena devā devatām agrā āyan tena rohān ruruhur medhyāsaḥ
kramadhvam agninā nākam ukhyān hasteṣu bibhrataḥ
divas pṛṣṭhaṃ svar gatvā miśrā devebhir ādhvam
pṛṣṭhāt pṛthivyā aham antarikṣam āruham antarikṣād divam āruham
divo nākasya pṛṣṭhāt svar jyotir agām aham
svar yanto nāpekṣanta ā dyāṃ rohanti rodasī
yajñaṃ ye viśvatodhāraṃ suvidvāṃso vitenire
agne prehi prathamo devatānāṃ cakṣur devānām uta mānuṣānām
iyakṣamāṇā bhṛgubhiḥ sajoṣāḥ svar yantu yajamānāḥ svasti
ajam anajmi payasā ghṛtena divyaṃ suparṇaṃ payasaṃ bṛhantam
tena geṣma sukṛtasya lokaṃ svar ārohanto abhi nākam uttamam
pañcaudanaṃ pañcabhir aṅgulibhir darvyoddhara pañcadhaitam odanam
prācyāṃ diśi śiro ajasya dhehi dakṣiṇāyāṃ diśi dakṣiṇaṃ dhehi pārśvam
pratīcyāṃ diśi bhasadam asya dhehy uttarasyāṃ diśy uttaraṃ dhehi pārśvam
ūrdhvāyāṃ diśy ajasyānūkaṃ dhehi diśi dhruvāyāṃ dhehi pājasyam antarikṣe madhyato madhyam asya
śṛtam ajaṃ śṛtayā prorṇuhi tvacā sarvair aṅgaiḥ saṃbhṛtaṃ viśvarūpam
sa ut tiṣṭheto abhi nākam uttamaṃ padbhiś caturbhiḥ prati tiṣṭha dikṣu
samutpatantu pradiśo nabhasvatīḥ sam abhrāṇi vātajūtāni yantu
maharṣabhasya nadato nabhasvato vāśrā āpaḥ pṛthivīṃ tarpayantu
sam īkṣayantu taviṣāḥ sudānavo 'pāṃ rasā oṣadhībhiḥ sacantām
varṣasya sargā mahayantu bhūmiṃ pṛthag jāyantām oṣadhayo viśvarūpāḥ
sam īkṣayasva gāyato nabhāṃsy apām vegāsaḥ pṛthag ud vijantām
varṣasya sargā mahayantu bhūmiṃ pṛthag jāyantām vīrudho viśvarūpāḥ
gaṇās tvopa gāyantu mārutāḥ parjanya ghoṣiṇaḥ pṛthak
sargā varṣasya varṣato varṣantu pṛthivīm anu
ud īrayata marutaḥ samudratas tveṣo arko nabha ut pātayātha
maharṣabhasya nadato nabhasvato vāśrā āpaḥ pṛthivīṃ tarpayantu
abhi kranda
ardaya udadhim
bhūmim parjanya payasā sam aṅdhi
tvayā sṛṣṭam bahulam aitu varṣam
āśāra eṣī kṛśaguḥ etu astam
saṃ vo 'vantu sudānava utsā ajagarā uta
marudbhiḥ pracyutā meghā varṣantu pṛthivīm anu
āśāmāśāṃ vi dyotatāṃ vātā vāntu diśodiśaḥ
marudbhiḥ pracyutā meghāḥ saṃ yantu pṛthivīm anu
āpo vidyud abhraṃ varṣaṃ saṃ vo 'vantu sudānava utsā ajagarā uta
marudbhiḥ pracyutā meghāḥ prāvantu pṛthivīm anu
apām agniḥ tanūbhiḥ saṃvidānaḥ yaḥ oṣadhīnām adhipāḥ babhūva sa naḥ varṣam vanutām jātavedāḥ prāṇam prajābhyaḥ amṛtam divaḥ pari
prajāpatiḥ salilād ā samudrād āpa īrayann udadhim ardayāti
pra pyāyatāṃ vṛṣṇo aśvasya reto 'rvān etena stanayitnunehi
apaḥ niṣiñcan asuraḥ pitā naḥ
śvasantu gargarāḥ apām varuṇa
ava nīcīḥ apaḥ sṛja
vadantu pṛśni bāhavaḥ maṇḍūkāḥ iriṇā anu
saṃvatsaraṃ śaśayānā brāhmaṇā vratacāriṇaḥ
vācam parjanyajinvitāṃ pra maṇḍūkā avādiṣuḥ
upapravada maṇḍūki varṣaṃ ā vada tāduri
madhye hradasya plavasva vigṛhya caturaḥ padaḥ
khaṇvakhā khaimakhā madhye taduri
varṣaṃ vanudhvaṃ pitaro marutāṃ mana icchata
mahāntaṃ kośam ud acābhi ṣiñca savidyutaṃ bhavatu vātu vātaḥ
tanvatāṃ yajñaṃ bahudhā visṛṣṭā ānandinīr oṣadhayo bhavantu
bṛhan eṣām adhiṣṭhātā antikāt iva paśyati
yaḥ stāyan manyate caran sarvam devāḥ idam viduḥ
yaḥ tiṣṭhati carati yaḥ ca vañcati yaḥ nilāyam carati yaḥ prataṅkam dvau saṃniṣadya yat mantrayete rājā tat veda varuṇaḥ tṛtīyaḥ
uta iyam bhūmiḥ varuṇasya rājñaḥ uta asau dyauḥ bṛhatī dūreantā
uta u samudrau varuṇasya kukṣī
uta asmin alpe udake nilīnaḥ
uta yaḥ dyām atisarpāt parastāt na sa mucyātai varuṇasya rājñaḥ
divaspaśaḥ pra caranti idam asya
sahasra akṣāḥ ati paśyanti bhūmim
sarvam tat rājā varuṇaḥ vi caṣṭe yat antarā rodasī yat parastāt
saṃkhyātāḥ asya nimiṣaḥ janānām
akṣān iva śvaghnī ni minoti tāni
ye te pāśāḥ varuṇa sapta sapta tredhā tiṣṭhanti viṣitāḥ ruṣantaḥ sinantu sarve anṛtam vadantam
yaḥ satya vādī ati tam sṛjantu
śatena pāśaiḥ abhi dhehi varuṇa enam
mā te moci anṛta vāc nṛ cakṣaḥ
āstām jālmaḥ udaram sraṃsayitvā kośaḥ iva a bandhaḥ parikṛtyamānaḥ
yaḥ samāmyaḥ varuṇaḥ yaḥ vyāmyaḥ yaḥ saṃdeśyaḥ varuṇaḥ yaḥ videśyaḥ yaḥ daivaḥ varuṇaḥ yaḥ ca mānuṣaḥ taiḥ tvā sarvaiḥ abhi syāmi pāśaiḥ asau āmuṣyāyaṇa amuṣyāḥ putra
tān u te sarvān anusaṃdiśāmi
īśāṇāṃ tvā bheṣajānām ujjeṣa ā rabhāmahe
cakre sahasravīryam sarvasmā oṣadhe tvā
satyajitaṃ śapathayāvanīṃ sahamānāṃ punaḥsarām
sarvāḥ sam ahvy oṣadhīr ito naḥ pārayād iti
yā śaśāpa śapanena yāghaṃ mūram ādadhe
yā rasasya haraṇāya jātam ārebhe tokam attu sā
yāṃ te cakrur āme pātre yāṃ cakrur nīlalohite
āme māṃse kṛtyāṃ yāṃ cakrus tayā kṛtyākṛto jahi
dauṣvapnyaṃ daurjīvityaṃ rakṣo abhvam arāyyaḥ
durṇāmnīḥ sarvā durvācas tā asman nāśayāmasi
kṣudhāmāraṃ tṛṣṇāmāram agotām anapatyatām
apāmārga tvayā vayaṃ sarvaṃ tad apa mṛjmahe
tṛṣṇāmāraṃ kṣudhāmāraṃ atho akṣaparājayam
apāmārga tvayā vayaṃ sarvaṃ tad apa mṛjmahe
apāmārga oṣadhīnāṃ sarvāsām eka id vaśī
tena te mṛjma āsthitam atha tvam agadaś cara
samaṃ jyotiḥ sūryeṇāhnā rātrī samāvatī
kṛṇomi satyam ūtaye 'rasāḥ santu kṛtvarīḥ
yo devāḥ kṛtyāṃ kṛtvā harād aviduṣo gṛham
vatso dhārur iva mātaraṃ taṃ pratyag upa padyatām
amā kṛtvā pāpmānaṃ yas tenānyaṃ jighāṃsati
aśmānas tasyāṃ dagdhāyāṃ bahulāḥ phaṭ karikrati
sahasradhāman viśikhān vigrīvāṁ chāyayā tvam
prati sma cakruṣe kṛtyāṃ priyāṃ priyāvate hara
anayāham oṣadhyā sarvāḥ kṛtyā adūduṣam
yāṃ kṣetre cakrur yāṃ goṣu yāṃ vā te puruṣeṣu
yaś cakāra na śaśāka kartuṃ śaśre pādam aṅgurim
cakāra bhadram asmabhyam ātmane tapanam tu saḥ
apāmārgo 'pa mārṣṭu kṣetriyaṃ śapathaś ca yaḥ
apāha yātudhānīr apa sarvā arāyyaḥ
apamṛjya yātudhānān apa sarvā arāyyaḥ
apāmārga tvayā vayaṃ sarvaṃ tad apa mṛjmahe
uto asy abandhukṛd uto asi nu jāmikṛt
uto kṛtyākṛtaḥ prajāṃ nadam ivā chinddhi vārṣikam
brāhmaṇena paryuktāsi kaṇvena nārṣadena
senevaiṣi tviṣīmatī na tatra bhayam asti yatra prāpnoṣy oṣadhe
agram eṣy oṣadhīnāṃ jyotiṣevābhidīpayan
uta trātāsi pākasyātho hantāsi rakṣasaḥ
yad ado devā asurāṃs tvayāgre nirakurvata
tatas tvam adhy oṣadhe 'pāmārgo ajāyathāḥ
vibhindatī śataśākhā vibhindan nāma te pitā
pratyag vi bhinddhi tvaṃ taṃ yo asmāṁ abhidāsati
asad bhūmyāḥ sam abhavat tad yām eti mahad vyacaḥ
tad vai tato vidhūpāyat pratyak kartāram ṛcchatu
pratyaṅ hi saṃbabhūvitha pratīcīnaphalas tvam
sarvān macchapathāṃ adhi varīyo yāvayā vadham
śatena mā pari pāhi sahasreṇābhi rakṣā mā
indras te vīrudhāṃ pata ugra ojmānam ā dadhat
ā paśyati
prati paśyati
parā paśyati
divam antarikṣam āt bhūmim sarvam tat devi paśyati
tisraḥ divaḥ tisraḥ pṛthivīḥ ṣaḍ ca imāḥ pradiśaḥ pṛthak tvayā aham sarvā bhūtāni paśyāni devi oṣadhe
divyasya suparṇasya tasya ha asi kanīnikā
sā bhūmim ā rurohitha vahyam śrāntā vadhūḥ iva
tām me sahasra akṣaḥ devaḥ dakṣiṇe haste ā dadhat
tayā aham sarvam paśyāmi yaḥ ca śūdraḥ uta āryaḥ
āvis kṛṇuṣva rūpāni
mā ātmānam apa gūhathāḥ
atha u sahasra cakṣo prati paśyāḥ kimīdinaḥ
darśaya mā yātudhānān
darśaya yātudhānyaḥ
piśācān sarvān darśaya iti tvā ā rabhe oṣadhe
kaśyapasya cakṣuḥ asi śunyāḥ ca catur akṣyāḥ
vīdhre sūryam iva sarpantam mā piśācam tiras karaḥ
ud agrabham paripāṇāt yātudhānam kimīdinam
tena aham sarvam paśyāmi uta śūdram uta āryam
yaḥ antarikṣeṇa patati divam yaḥ ca atisarpati bhūmim yaḥ manyate nātham tam piśācam pra darśaya
ā gāvo agmann uta bhadram akrant sīdantu goṣṭhe raṇayantv asme
prajāvatīḥ pururūpā iha syur indrāya pūrvīr uṣaso duhānāḥ
indro yajvane gṛṇate ca śikṣata uped dadāti na svaṃ muṣāyati
bhūyobhūyo rayim id asya vardhayann abhinne khilye ni dadhāti devayum
na tā naśanti na dabhāti taskaro nāsām āmitro vyathir ā dadharṣati
devāṃś ca yābhir yajate dadāti ca jyog it tābhiḥ sacate gopatiḥ saha
na tā arvā reṇukakāṭo 'śnute na saṃskṛtatram upa yanti tā abhi
urugāyam abhayaṃ tasya tā anu gāvo martasya vi caranti yajvanaḥ
gāvo bhago gāva indro ma icchād gāva somasya prathamasya bhakṣaḥ
imā yā gāvaḥ sa janāsa indra icchāmi hṛdā manasā cid indram
yūyaṃ gāvo medayatha kṛśaṃ cid aśrīraṃ cit kṛṇuthā supratīkam
bhadraṃ gṛhaṃ kṛṇutha bhadravāco bṛhad vo vaya ucyate sabhāsu
prajāvatīḥ sūyavase ruśantīḥ śuddhā apaḥ suprapāṇe pibantīḥ
mā va stena īśata māghaśaṃsaḥ pari vo rudrasya hetir vṛṇaktu
imam indra vardhaya kṣatriyam me
imam viśām eka vṛṣam kṛṇu tvam
niḥ amitrān akṣṇuhi asya sarvān
tān randhaya asmai ahamuttareṣu
ā imam bhaja grāme aśveṣu goṣu
niḥ tam bhaja yaḥ amitraḥ asya
varṣma kṣatrāṇām ayam astu rājā
indra śatrum randhaya sarvam asmai
ayam astu dhanapatiḥ dhanānām
ayam viśām viśpatiḥ astu rājā
asmin indra mahi varcāṃsi dhehi
avarcasam kṛṇuhi śatrum asya
asmai dyāvāpṛthivī bhūri vāmam duhāthām gharma dughe iva dhenū
ayam rājā priyaḥ indrasya bhūyāt priyaḥ gavām oṣadhīnām paśūnām
yunajmi te uttarāvantam indram yena jayanti na parājayante yaḥ tvā karat eka vṛṣam janānām uta rājñām uttamam mānavānām
uttaraḥ tvam
adhare te sapatnāḥ ye ke ca rājan pratiśatravaḥ te
eka vṛṣaḥ indra sakhā jigīvān śatrūyatām ā bhara bhojanāni
siṃha pratīkaḥ viśaḥ addhi sarvāḥ
vyāghra pratīkaḥ ava bādhasva śatrūn
eka vṛṣaḥ indra sakhā jigīvān śatrūyatām ā khida bhojanāni
eka vṛṣaḥ indra sakhā jigīvān śatrūyatām ā khida bhojanāni
agner manve prathamasya pracetasaḥ pāñcajanyasya bahudhā yam indhate
viśoviśaḥ praviśivāṃsam īmahe sa no muñcatv aṃhasaḥ
yathā havyaṃ vahasi jātavedo yathā yajñaṃ kalpayasi prajānan
evā devebhyaḥ sumatiṃ na ā vaha sa no muñcatv aṃhasaḥ
yāmanyāmann upayuktaṃ vahiṣṭhaṃ karmaṅkarmann ābhagam agnim īḍe
rakṣohaṇaṃ yajñavṛdhaṃ ghṛtāhutaṃ sa no muñcatv aṃhasaḥ
sujātaṃ jātavedasam agniṃ vaiśvānaraṃ vibhum
havyavāhaṃ havāmahe sa no muñcatv aṃhasaḥ
yena ṛṣayo balam adyotayan yujā yenāsurāṇām ayuvanta māyāḥ
yena agninā paṇīn indraḥ jigāya sa naḥ muñcatu aṃhasaḥ
yena devā amṛtam anvavindan yenauṣadhīr madhumatīr akṛṇvan
yena devāḥ svar ābharant sa no muñcatv aṃhasaḥ
yasyedaṃ pradiśi yad virocate yaj jātaṃ janitavyaṃ ca kevalam
staumy agniṃ nāthito johavīmi sa no muñcatv aṃhasaḥ
indrasya manmahe śaśvad id asya manmahe vṛtraghna stomā upa mema āguḥ
yo dāśuṣaḥ sukṛto havam eti sa no muñcatv aṃhasaḥ
ya ugrīṇām ugrabāhur yayur yo dānavānāṃ balam āruroja
yena jitāḥ sindhavo yena gāvaḥ sa no muñcatv aṃhasaḥ
yaś carṣaṇipro vṛṣabhaḥ svarvid yasmai grāvāṇaḥ pravadanti nṛmṇam
yasyādhvaraḥ saptahotā madiṣṭhaḥ sa no muñcatv aṃhasaḥ
yasya vaśāsa ṛṣabhāsa ukṣaṇo yasmai mīyante svaravaḥ svarvide
yasmai śukraḥ pavate brahmaśumbhitaḥ sa no muñcatv aṃhasaḥ
yasya juṣṭiṃ sominaḥ kāmayante yaṃ havanta iṣumantaṃ gaviṣṭau
yasminn arkaḥ śiśriye yasminn ojaḥ sa no muñcatv aṃhasaḥ
yaḥ prathamaḥ karmakṛtyāya jajñe yasya vīryam prathamasyānubuddham
yenodyato vajro 'bhyāyatāhiṃ sa no muñcatv aṃhasaḥ
yaḥ saṃgrāmān nayati saṃ yudhe vaśī yaḥ puṣṭāni saṃsṛjati dvayāni
staumīndraṃ nāthito johavīmi sa no muñcatv aṃhasaḥ
vāyoḥ savitur vidathāni manmahe yāv ātmanvad viśatho yau ca rakṣathaḥ
yau viśvasya paribhū babhūvathus tau no muñcatam aṃhasaḥ
yayoḥ saṃkhyātā varimā pārthivāni yābhyāṃ rajo yupitam antarikṣe
yayoḥ prāyaṃ nānv ānaśe kaścana tau no muñcatam aṃhasaḥ
tava vrate ni viśante janāsas tvayy udite prerate citrabhāno
yuvaṃ vāyo savitā ca bhuvanāni rakṣathas tau no muñcatam aṃhasaḥ
apeto vāyo savitā ca duṣkṛtam apa rakṣāṃsi śimidāṃ ca sedhatam
saṃ hy ūrjayā sṛjathaḥ saṃ balena tau no muñcatam aṃhasaḥ
rayiṃ me poṣaṃ savitota vāyus tanū dakṣam ā suvatāṃ suśevam
ayakṣmatātiṃ maha iha dhattaṃ tau no muñcatam aṃhasaḥ
pra sumatiṃ savitar vāya ūtaye mahasvantaṃ matsaraṃ mādayāthaḥ
arvāg vāmasya pravato ni yacchataṃ tau no muñcatam aṃhasaḥ
upa śreṣṭhā na āśiṣo devayor dhāmann asthiran
staumi devaṃ savitāraṃ ca vāyuṃ tau no muñcantv aṃhasaḥ
manve vāṃ dyāvāpṛthivī subhojasau sacetasau ye aprathethām amitā yojanāni
pratiṣṭhe hy abhavataṃ vasūnāṃ te no muñcatam aṃhasaḥ
pratiṣṭhe hy abhavataṃ vasūnāṃ pravṛddhe devī subhage urūcī
dyāvāpṛthivī bhavataṃ me syone te no muñcatam aṃhasaḥ
asaṃtāpe sutapasau huve 'ham urvī gambhīre kavibhir namasye
dyāvāpṛthivī bhavataṃ me syone te no muñcatam aṃhasaḥ
ye amṛtaṃ bibhṛtho ye havīṃṣi ye srotyā bibhṛtho ye manuṣyān
dyāvāpṛthivī bhavataṃ me syone te no muñcatam aṃhasaḥ
ye usriyā bibhṛtho ye vanaspatīn yayor vāṃ viśvā bhuvanāny antaḥ
dyāvāpṛthivī bhavataṃ me syone te no muñcatam aṃhasaḥ
ye kīlālena tarpayatho ye ghṛtena yābhyām ṛte na kiṃcana śaknuvanti
dyāvāpṛthivī bhavataṃ me syone te no muñcatam aṃhasaḥ
yan medam abhiśocati yenayena vā kṛtaṃ pauruṣeyān na daivāt
staumi dyāvāpṛthivī nāthito johavīmi te no muñcatam aṃhasaḥ
marutāṃ manve adhi me bruvantu premaṃ vājaṃ vājasāte avantu
āśūn iva suyamān ahva ūtaye te no muñcantv aṃhasaḥ
utsam akṣitaṃ vyacanti ye sadā ya āsiñcanti rasam oṣadhīṣu
puro dadhe marutaḥ pṛśnimātṝṃs te no muñcantv aṃhasaḥ
payo dhenūnāṃ rasam oṣadhīnāṃ javam arvatāṃ kavayo ya invatha
śagmā bhavantu maruto naḥ syonās te no muñcantv aṃhasaḥ
apaḥ samudrād divam ud vahanti divas pṛthivīm abhi ye sṛjanti
ye adbhir īśānā marutaś caranti te no muñcantv aṃhasaḥ
ye kīlālena tarpayanti ye ghṛtena ye vā vayo medasā saṃsṛjanti
ye adbhir īśānā maruto varṣayanti te no muñcantv aṃhasaḥ
yadīd idaṃ maruto mārutena yadi devā daivyenedṛg āra
yūyam īśidhve vasavas tasya niṣkṛtes te no muñcantv aṃhasaḥ
tigmam anīkam viditaṃ sahasvan mārutaṃ śardhaḥ pṛtanāsūgram
staumi maruto nāthito johavīmi te no muñcantv aṃhasaḥ
bhavāśarvau manve vāṃ tasya vittaṃ yayor vām idaṃ pradiśi yad virocate
yāv asyeśāthe dvipado yau catuṣpadas tau no muñcatam aṃhasaḥ
yayor abhyabhva uta yad dūre cid yau viditāv iṣubhṛtām asiṣṭhau
yāv asyeśāthe dvipado yau catuṣpadas tau no muñcatam aṃhasaḥ
sahasrākṣau vṛtrahanā huve 'haṃ dūregavyūtī stuvann emy ugrau
yāv asyeśāthe dvipado yau catuṣpadas tau no muñcatam aṃhasaḥ
yāv ārebhāthe bahu sākam agre pra ced asrāṣṭram abhibhāṃ janeṣu
yāv asyeśāthe dvipado yau catuṣpadas tau no muñcatam aṃhasaḥ
yayor vadhān nāpapadyate kaścanāntar deveṣūta mānuṣeṣu
yāv asyeśāthe dvipado yau catuṣpadas tau no muñcatam aṃhasaḥ
yaḥ kṛtyākṛn mūlakṛd yātudhāno ni tasmin dhattaṃ vajram ugrau
yāv asyeśāthe dvipado yau catuṣpadas tau no muñcatam aṃhasaḥ
adhi no brūtaṃ pṛtanāsūgrau saṃ vajreṇa sṛjataṃ yaḥ kimīdī
staumi bhavāśarvau nāthito johavīmi tau no muñcatam aṃhasaḥ
manve vāṃ mitrāvaruṇāv ṛtāvṛdhau sacetasau druhvaṇo yau nudethe
pra satyāvānam avatho bhareṣu tau no muñcatam aṃhasaḥ
sacetasau druhvaṇo yau nudethe pra satyāvānam avatho bhareṣu
yau gacchatho nṛcakṣasau babhruṇā sutaṃ tau no muñcatam aṃhasaḥ
yāv aṅgirasam avatho yāv agastiṃ mitrāvaruṇā jamadagnim atrim
yau kaśyapam avatho yau vasiṣṭhaṃ tau no muñcatam aṃhasaḥ
yau śyāvāśvam avatho vādhryaśvaṃ mitrāvaruṇā purumīḍham atrim
yau vimadam avatho saptavadhriṃ tau no muñcatam aṃhasaḥ
yau bharadvājam avatho yau gaviṣṭhiraṃ viśvāmitraṃ varuṇa mitra kutsam
yau kakṣīvantam avatho prota kaṇvaṃ tau no muñcatam aṃhasaḥ
yau medhātithim avatho yau triśokaṃ mitrāvaruṇāv uśanām kāvyaṃ yau
yau gotamam avatho prota mudgalaṃ tau no muñcatam aṃhasaḥ
yayo rathaḥ satyavartma ṛjuraśmir mithuyā carantam abhiyāti dūṣayan
staumi mitrāvaruṇau nāthito johavīmi tau no muñcatam aṃhasaḥ
ahaṃ rudrebhir vasubhiś carāmy aham ādityair uta viśvadevaiḥ
ahaṃ mitrāvaruṇobhā bibharmy aham indrāgnī aham aśvinobhā
ahaṃ rāṣṭrī saṃgamanī vasūnāṃ cikituṣī prathamā yajñiyānām
tāṃ mā devā vy adadhuḥ purutrā bhūristhātrāṃ bhūry āveśayantaḥ
aham eva svayam idaṃ vadāmi juṣṭaṃ devānām uta mānuṣāṇām
yaṃ kāmaye taṃ tam ugraṃ kṛṇomi taṃ brahmāṇaṃ tam ṛṣiṃ taṃ sumedhām
mayā so 'nnam atti yo vipaśyati yaḥ prāṇati ya īm śṛṇoty uktam
amantavo māṃ ta upa kṣiyanti śrudhi śruta śraddheyaṃ te vadāmi
ahaṃ rudrāya dhanur ā tanomi brahmadviṣe śarave hantavā u
ahaṃ janāya samadaṃ kṛṇomi aham dyāvāpṛthivī ā viveśa
ahaṃ somam āhanasaṃ bibharmy ahaṃ tvaṣṭāram uta pūṣaṇaṃ bhagam
ahaṃ dadhāmi draviṇā haviṣmate suprāvyā yajamānāya sunvate
ahaṃ suve pitaram asya mūrdhan mama yonir apsv antaḥ samudre
tato vi tiṣṭhe bhuvanāni viśvotāmūṃ dyāṃ varṣmaṇopa spṛśāmi
aham eva vātaiva pra vāmy ārabhamāṇā bhuvanāni viśvā
paro divā para enā pṛthivyaitāvatī mahimnā saṃ babhūva
tvayā manyo sa ratham ārujantaḥ harṣamāṇāḥ hṛṣitāsaḥ marutvan tigma iṣavaḥ āyudhā saṃśiśānāḥ upa pra yantu naraḥ agni rūpāḥ
agniḥ iva manyo tviṣitaḥ sahasva
senānīḥ naḥ sahure hūtaḥ edhi
hatvāya śatrūn vi bhajasva vedaḥ
ojaḥ mimānaḥ vi mṛdhaḥ nudasva
sahasva manyo abhimātim asmai
rujan mṛṇan pramṛṇan prehi śatrūn
ugram te pājaḥ nanu ā rurudhre
vaśī vaśam nayāsai eka ja tvam
ekaḥ bahūnām asi manyo īḍitā
viśam viśam yuddhāya sam śiśādhi
a kṛtta ruc tvayā yujā vayam dyumantam ghoṣam vijayāya kṛṇmasi
vijeṣa kṛt indraḥ iva anavabravaḥ asmākam manyo adhipāḥ bhava iha
priyam te nāma sahure gṛṇīmasi
vidma tam utsam yatas ābabhūtha
ābhūtyā sahajāḥ vajra sāyaka sahaḥ bibharṣi saha bhūtaḥ uttaram
kratvā naḥ manyo saha medī edhi mahā dhanasya puru hūta saṃsṛji
saṃsṛṣṭam dhanam ubhayam samākṛtam asmabhyam dhattām varuṇaḥ ca manyuḥ
bhiyaḥ dadhānāḥ hṛdayeṣu śatravaḥ parājitāsaḥ apa ni layantām
yas te manyo 'vidhad vajra sāyaka saha ojaḥ puṣyati viśvam ānuṣak
sāhyāma dāsam āryaṃ tvayā yujā vayaṃ sahaskṛtena sahasā sahasvatā
manyur indro manyur evāsa devo manyur hotā varuṇo jātavedāḥ
manyuṃ viśa īḍate mānuṣīr yāḥ pāhi no manyo tapasā sajoṣāḥ
abhīhi manyo tavasas tavīyān tapasā yujā vi jahi śatrūn
amitrahā vṛtrahā dasyuhā ca viśvā vasūny ā bharā tvaṃ naḥ
tvaṃ hi manyo abhibhūtyojāḥ svayaṃbhūr bhāmo abhimātiṣāhaḥ
viśvacarṣaṇiḥ sahuriḥ sahīyān asmāsv ojaḥ pṛtanāsu dhehi
abhāgaḥ sann apa pareto asmi tava kratvā taviṣasya pracetaḥ
taṃ tvā manyo akratur jihīḍāhaṃ svā tanūr baladāvā na ehi
ayaṃ te asmy upa na ehy arvāṅ pratīcīnaḥ sahure viśvadāvan
manyo vajrinn abhi na ā vavṛtsva hanāva dasyūṃr uta bodhy āpeḥ
abhi prehi dakṣiṇato bhavā no 'dhā vṛtrāṇi jaṅghanāva bhūri
juhomi te dharuṇaṃ madhvo agram ubhāv upāṃśu prathamā pibāva
apa naḥ śośucad agham agne śuśugdhy ā rayim
apa naḥ śośucad agham
sukṣetriyā sugātuyā vasūyā ca yajāmahe
apa naḥ śośucad agham
pra yad bhandiṣṭha eṣāṃ prāsmākāsaś ca sūrayaḥ
apa naḥ śośucad agham
pra yat te agne sūrayo jāyemahi pra te vayam
apa naḥ śośucad agham
pra yad agneḥ sahasvato viśvato yanti bhānavaḥ
apa naḥ śośucad agham
tvaṃ hi viśvatomukha viśvataḥ paribhūr asi
apa naḥ śośucad agham
dviṣo no viśvatomukhāti nāveva pāraya
apa naḥ śośucad agham
sa naḥ sindhum iva nāvāti parṣa svastaye
apa naḥ śośucad agham
brahmā asya śīrṣam
bṛhat asya pṛṣṭham
vāmadevyam udaram odanasya
chandāṃsi pakṣau
mukham asya satyam
viṣṭārī jātaḥ tapasaḥ adhi yajñaḥ
anasthāḥ pūtāḥ pavanena śuddhāḥ śucayaḥ śucim api yanti lokam
na eṣām śiśnam pra dahati jātavedāḥ
svarge loke bahu straiṇam eṣām
viṣṭāriṇam odanam ye pacanti na enān avartiḥ sacate kadācana
āste yame
upa yāti devān
sam gandharvaiḥ madate somyebhiḥ
viṣṭāriṇam odanam ye pacanti na enān yamaḥ pari muṣṇāti retaḥ
rathī ha bhūtvā ratha yānaḥ īyate
pakṣī ha bhūtvā ati divaḥ sam eti
eṣa yajñānām vitataḥ vahiṣṭhaḥ
viṣṭāriṇam paktvā divam ā viveśa
āṇḍīkam kumudam sam tanoti bisam śālūkam śaphakaḥ mulālī
etāḥ tvā dhārāḥ upa yantu sarvāḥ svarge loke madhumat pinvamānāḥ
upa tvā tiṣṭhantu puṣkariṇīḥ samantāḥ
ghṛtahradā madhukūlāḥ surodakāḥ kṣīreṇa pūrṇā udakena dadhnā
etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ
caturaḥ kumbhāṃś caturdhā dadāmi kṣīreṇa pūrṇāṃ udakena dadhnā
etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ
imam odanaṃ ni dadhe brāhmaṇeṣu viṣṭāriṇaṃ lokajitaṃ svargam
sa me mā kṣeṣṭa svadhayā pinvamāno viśvarūpā dhenuḥ kāmadughā me astu
yam odanaṃ prathamajā ṛtasya prajāpatis tapasā brahmaṇe 'pacat
yo lokānāṃ vidhṛtir nābhireṣāt tenaudanenāti tarāṇi mṛtyum
yenātaran bhūtakṛto 'ti mṛtyuṃ yam anvavindan tapasā śrameṇa
yaṃ papāca brahmaṇe brahma pūrvaṃ tenaudanenāti tarāṇi mṛtyum
yo dādhāra pṛthivīṃ viśvabhojasaṃ yo antarikṣam āpṛṇād rasena
yo astabhnād divam ūrdhvo mahimnā tenaudanenāti tarāṇi mṛtyum
yasmān māsā nirmitās triṃśadarāḥ saṃvatsaro yasmān nirmito dvādaśāraḥ
ahorātrā yaṃ pariyanto nāpus tenaudanenāti tarāṇi mṛtyum
yaḥ prāṇadaḥ prāṇadavān babhūva yasmai lokā ghṛtavantaḥ kṣaranti
jyotiṣmatīḥ pradiśo yasya sarvās tenaudanenāti tarāṇi mṛtyum
yasmāt pakvād amṛtaṃ saṃbabhūva yo gāyatryā adhipatir babhūva
yasmin vedā nihitā viśvarūpās tenaudanenāti tarāṇi mṛtyum
ava bādhe dviṣantaṃ devapīyuṃ sapatnā ye me 'pa te bhavantu
brahmaudanaṃ viśvajitaṃ pacāmi śṛṇvantu me śraddadhānasya devāḥ
tān satya ojāḥ pra dahatu agniḥ vaiśvānaraḥ vṛṣā yaḥ naḥ durasyāt dipsāt yaḥ naḥ arātiyāt
yaḥ naḥ dipsāt a dipsataḥ dipsataḥ yaḥ ca dipsati vaiśvānarasya daṃṣṭrayoḥ agneḥ api dadhāmi tam
ye āgare mṛgayante pratikrośe amāvāsye
ye āgare mṛgayante pratikrośe amāvāsye kravyādaḥ anyān dipsataḥ sarvān tān sahasā sahe
sahe piśācān sahasā
eṣām draviṇam dade
sarvān durasyataḥ hanmi
sam me ākūtiḥ ṛdhyatām
ye devāḥ tena hāsante sūryeṇa mimate javam nadīṣu parvateṣu ye sam taiḥ paśubhiḥ vide
tapanaḥ asmi piśācānām vyāghraḥ gomatām iva
śvānaḥ siṃham iva dṛṣṭvā te na vindante nyañcanam
na piśācaiḥ sam śaknomi na stenaiḥ na vanargubhiḥ
piśācāḥ tasmāt naśyanti yam aham grāmam āviśe
yam grāmam āviśate idam ugram sahaḥ mama piśācāḥ tasmāt naśyanti
na pāpam upa jānate
ye mā krodhayanti lapitāḥ hastinam maśakāḥ iva tān aham manye durhitān jane alpaśayūn iva
abhi tam nirṛtiḥ dhattām aśvam iva aśva abhidhānyā
malvaḥ yaḥ mahyam krudhyati saḥ u pāśāt na mucyate
tvayā pūrvam atharvāṇaḥ jaghnuḥ rakṣāṃsi oṣadhe
tvayā jaghāna kaśyapaḥ tvayā kaṇvaḥ agastyaḥ
tvayā vayam apsarasaḥ gandharvān cātayāmahe
ajaśṛṅgi aja rakṣaḥ
sarvān gandhena nāśaya
nadīm yantu apsarasaḥ apām tāram avaśvasam
guggulūḥ pīlā naladī aukṣagandhiḥ pramandanī tat pareta apsarasaḥ
pratibuddhāḥ abhūtana
yatra aśvatthāḥ nyagrodhāḥ mahā vṛkṣāḥ śikhaṇḍinaḥ tat pareta apsarasaḥ
pratibuddhāḥ abhūtana
yatra vaḥ preṅkhāḥ haritāḥ arjunāḥ uta yatra āghātāḥ karkaryaḥ saṃvadanti tat pareta apsarasaḥ
pratibuddhāḥ abhūtana
ā iyam agan oṣadhīnām vīrudhām vīryāvatī
ajaśṛṅgī arāṭakī tīkṣṇa śṛṅgī vyṛṣatu
ānṛtyataḥ śikhaṇḍinaḥ gandharvasya apsarā pateḥ bhinadmi muṣkau
api yāmi śepaḥ
bhīmāḥ indrasya hetayaḥ śatam ṛṣṭīḥ ayasmayīḥ
tābhiḥ haviradān gandharvān avakā ādān vyṛṣatu
bhīmāḥ indrasya hetayaḥ śatam ṛṣṭīḥ hiraṇyayīḥ
tābhiḥ haviradān gandharvān avakā ādān vyṛṣatu
avakā ādān abhiśocān apsu jyotaya māmakān
piśācān sarvān oṣadhe pra mṛṇīhi sahasva ca
śvā iva ekaḥ kapiḥ iva ekaḥ kumāraḥ sarva keśakaḥ priyaḥ dṛśe iva bhūtvā gandharvaḥ sacate striyaḥ
tam itas nāśayāmasi brahmaṇā vīryāvatā
jāyāḥ id vaḥ apsarasaḥ
gandharvāḥ patayaḥ yūyam
apa dhāvata amartyāḥ
martyān mā sacadhvam
udbhindatīm saṃjayantīm apsarām sādhu devinīm glahe kṛtāni kṛṇvānām apsarām tām iha huve
vicinvatīm ākirantīm apsarām sādhu devinīm glahe kṛtāni gṛhṇānām apsarām tām iha huve
yā āyaiḥ parinṛtyati ādadānā kṛtam glahāt sā naḥ kṛtāni sīṣatī prahām āpnotu māyayā
sā naḥ payasvatī aitu
mā naḥ jaiṣuḥ idam dhanam
yāḥ akṣeṣu pramodante śucam krodham ca bibhratī ānandinīm pramodinīm apsarām tām iha huve
sūryasya raśmīn anu yāḥ saṃcaranti marīcīḥ vā yāḥ anusaṃcaranti yāsām ṛṣabhaḥ dūratas vājinīvān sadyas sarvān lokān paryeti rakṣan sa naḥ aitu homam imam juṣāṇaḥ antarikṣeṇa saha vājinīvān
antarikṣena saha vājinīvan karkīm vatsām iha rakṣa vājin
te
ime te stokāḥ bahulāḥ
ehi arvāṅ
iyam te karkī
iha te manaḥ astu
antarikṣeṇa saha vājinīvan karkīm vatsām iha rakṣa vājin
ayam ghāsaḥ
ayam vrajaḥ
iha vatsām ni badhnīmaḥ
yathā nāma vaḥ īśmahe svāhā
pṛthivyām agnaye sam anamant sa ārdhnot
yathā pṛthivyām agnaye samanamann evā mahyaṃ saṃnamaḥ saṃ namantu
pṛthivī dhenus tasyā agnir vatsaḥ
sā me 'gninā vatseneṣam ūrjaṃ kāmaṃ duhām
āyuḥ prathamaṃ prajāṃ poṣaṃ rayiṃ svāhā
antarikṣe vāyave sam anamant sa ārdhnot
yathāntarikṣe vāyave samanamann evā mahyaṃ saṃnamaḥ saṃ namantu
antarikṣaṃ dhenus tasyā vatsaḥ
sā me vāyunā vatseneṣam ūrjaṃ kāmaṃ duhām
āyuḥ prathamaṃ prajāṃ poṣaṃ rayiṃ svāhā
divyādityāya sam anamant sa ārdhnot
yathā divyādityāya samanamann evā mahyaṃ saṃnamaḥ saṃ namantu
dyaur dhenus tasyā ādityo vatsaḥ
sā ma ādityena vatseneṣam ūrjaṃ kāmaṃ duhām
āyuḥ prathamaṃ prajāṃ poṣaṃ rayiṃ svāhā
dikṣu candrāya sam anamant sa ārdhnot
yathā dikṣu candrāya samanamann evā mahyaṃ saṃnamaḥ saṃ namantu
diśo dhenavas tāsāṃ candro vatsaḥ
tā me candreṇa vatseneṣam ūrjaṃ kāmaṃ duhām āyuḥ prathamaṃ prajāṃ poṣaṃ rayiṃ svāhā
agnāv agniś carati praviṣṭa ṛṣīṇām putro abhiśastipā u
namaskāreṇa namasā te juhomi mā devānāṃ mithuyā karma bhāgam
hṛdā pūtam manasā jātavedo viśvāni deva vayunāni vidvān
saptāsyāni tava jātavedas tebhyo juhomi sa juṣasva havyam
ye purastājjuhvati jātavedaḥ prācyā diśo 'bhidāsanty asmān
agnim ṛtvā te parāñco vyathantāṃ pratyag enān pratisareṇa hanmi
ye dakṣiṇato juhvati jātavedo dakṣiṇāyā diśo 'bhidāsanty asmān
yamaṃ ṛtvā te parāñco vyathantāṃ pratyag enān pratisareṇa hanmi
ye paścājjuhvati jātavedaḥ pratīcyā diśo 'bhidāsanty asmān
varuṇam ṛtvā te parāñco vyathantāṃ pratyag enān pratisareṇa hanmi
ya uttarato juhvati jātaveda udīcyā diśo 'bhidāsanty asmān
somam ṛtvā te parāñco vyathantāṃ pratyag enān pratisareṇa hanmi
ye 'dhastājjuhvati jātaveda udīcyā diśo 'bhidāsanty asmān
bhūmim ṛtvā te parāñco vyathantāṃ pratyag enān pratisareṇa hanmi
ye 'ntarikṣājjuhvati jātavedo vyadhvāyā diśo 'bhidāsanty asmān
vāyum ṛtvā te parāñco vyathantāṃ pratyag enān pratisareṇa hanmi
ya upariṣṭājjuhvati jātaveda ūrdhvāyā diśo 'bhidāsanty asmān
sūryam ṛtvā te parāñco vyathantāṃ pratyag enān pratisareṇa hanmi
ye diśām antardeśebhyo juhvati jātavedaḥ sarvābhyo digbhyo 'bhidāsanti asmān
brahmartvā te parāñco vyathantāṃ pratyag enān pratisareṇa hanmi
ṛdhaṅmantro yoniṃ ya ābabhūvāmṛtāsur vardhamānaḥ sujanmā
adabdhāsur bhrājamāno 'heva trito dhartā dādhāra trīṇi
ā yo dharmāṇi prathamaḥ sasāda tato vapūṃṣi kṛṇuṣe purūṇi
dhāsyur yoniṃ prathama ā viveśā yo vācam anuditāṃ ciketa
yas te śokāya tanvaṃ rireca kṣaraddhiraṇyaṃ śucayo 'nu svāḥ
atrā dadhete amṛtāni nāmāsme vastrāṇi viśa erayantām
pra yad ete prataraṃ pūrvyaṃ guḥ sadaḥsada ātiṣṭhanto ajuryam
kaviḥ śuṣasya mātarā rihāṇe jāmyai dhuryaṃ patim erayethām
tad ū ṣu te mahat pṛthujman namaḥ kaviḥ kāvyenā kṛṇomi
yat samyañcāv abhiyantāv abhi kṣām atrā mahī rodhacakre vāvṛdhete
sapta maryādāḥ kavayas tatakṣus tāsām id ekām abhy aṃhuro gāt
āyor ha skambha upamasya nīḍe pathāṃ visarge dharuṇeṣu tasthau
utāmṛtāsur vrata emi kṛṇvann asur ātmā tanvas tat sumadguḥ
uta vā śakro ratnaṃ dadhāty ūrjayā vā yat sacate havirdāḥ
uta putraḥ pitaraṃ kṣatram īḍe jyeṣṭhaṃ maryādam ahvayant svastaye
darśan nu tā varuṇa yās te viṣṭhā āvarvratataḥ kṛṇavo vapūṃṣi
ardham ardhena payasā pṛṇakṣy ardhena śuṣma vardhase amura
aviṃ vṛdhāma śagmiyaṃ sakhāyaṃ varuṇaṃ putram adityā iṣiram
kaviśastāny asmai vapūṃṣy avocāma rodasī satyavācā
tad id āsa bhuvaneṣu jyeṣṭham yato yajña ugras tveṣanṛmṇaḥ
sadyo jajñāno ni riṇāti śatrūn anu yad enaṃ madanti viśva ūmāḥ
vavṛdhānaḥ śavasā bhūryojāḥ śatrur dāsāya bhiyasaṃ dadhāti
avyanac ca vyanac ca sasni saṃ te navanta prabhṛtā madeṣu
tve kratum api pṛñcanti bhūri dvir yad ete trir bhavanty ūmāḥ
svādoḥ svādīyaḥ svādunā sṛjā sam adaḥ su madhu madhunābhi yodhīḥ
yadi cin nu tvā dhanā jayantaṃ raṇe raṇe anumadanti viprāḥ
ojīyaḥ śuṣmint sthiram ā tanuṣva mā tvā dabhan durevāsaḥ kaśokāḥ
tvayā vayaṃ śāśadmahe raṇeṣu prapaśyanto yudhenyāni bhūri
codayāmi ta āyudhā vacobhiḥ saṃ te śiśāmi brahmaṇā vayāṃsi
ni tad dadhiṣe 'vare pare ca yasminn āvithāvasā duroṇe
ā sthāpayata mātaraṃ jigatnum ata invata karvarāṇi bhūri
stuṣva varṣman puruvartmānaṃ sam ṛbhvāṇam inatamam āptam āptyānām
ā darśati śavasā bhūryojāḥ pra sakṣati pratimānaṃ pṛthivyāḥ
imā brahma bṛhaddivaḥ kṛṇavad indrāya śūṣam agriyaḥ svarṣāḥ
maho gotrasya kṣayati svarājā turaś cid viśvam arṇavat tapasvān
evā mahān bṛhaddivo atharvāvocat svāṃ tanvam indram eva
svasārau mātaribhvarī aripre hinvanti caine śavasā vardhayanti ca
mamāgne varco vihaveṣv astu vayaṃ tvendhānās tanvam puṣema
mahyaṃ namantāṃ pradiśaś catasras tvayādhyakṣeṇa pṛtanā jayema
agne manyuṃ pratinudan pareṣāṃ tvaṃ no gopāḥ pari pāhi viśvataḥ
apāñco yantu nivatā durasyavo 'maiṣāṃ cittaṃ prabudhāṃ vi neśat
mama devā vihave santu sarva indravanto maruto viṣṇur agniḥ
mamāntarikṣam urulokam astu mahyaṃ vātaḥ pavatāṃ kāmāyāsmai
mahyaṃ yajantāṃ mama yānīṣṭākūtiḥ satyā manaso me astu
eno mā ni gāṃ katamac canāhaṃ viśve devā abhi rakṣantu meha
mayi devā draviṇam ā yajantāṃ mayi āśīr astu mayi devahūtiḥ
daivāḥ hotāraḥ saniṣan na etad ariṣṭāḥ syāma tanvā suvīrāḥ
daivīḥ ṣaḍ urvīr uru naḥ kṛṇota viśve devāsa iha mādayadhvam
mā no vidad abhibhā mo aśastir mā no vidad vṛjinā dveṣyā yā
tisro devīr mahi naḥ śarma yacchata prajāyai nas tanve yac ca puṣṭam
mā hāsmahi prajayā mā tanūbhir mā radhāma dviṣate soma rājan
uruvyacā no mahiṣaḥ śarma yacchatv asmin have puruhūtaḥ purukṣu
sa naḥ prajāyai haryaśva mṛḍendra mā no rīriṣo mā parā dāḥ
dhātā vidhātā bhuvanasya yas patir devaḥ savitābhimātiṣāhaḥ
ādityā rudrā aśvinobhā devāḥ pāntu yajamānaṃ nirṛthāt
ye naḥ sapatnā apa te bhavantv indrāgnibhyām ava bādhāmaha enān
ādityā rudrā uparispṛśo no ugraṃ cettāram adhirājam akrata
arvāñcam indram amuto havāmahe yo gojid dhanajid aśvajid yaḥ
imaṃ no yajñaṃ vihave śṛṇotv asmākam abhūr haryaśva medī
yaḥ giriṣu ajāyathāḥ vīrudhām balavattamaḥ kuṣṭha ihi takma nāśana takmānam nāśayan itas
suparṇa suvane girau jātam himavataḥ pari dhanaiḥ abhi śrutvā yanti
viduḥ hi takma nāśanam
aśvatthaḥ deva sadanaḥ tṛtīyasyām itas divi
tatra amṛtasya cakṣaṇam devāḥ kuṣṭham avanvata
hiraṇyayī nauḥ acarat hiraṇya bandhanā divi
tatra amṛtasya puṣpam devāḥ kuṣṭham avanvata
hiraṇyayāḥ panthānaḥ āsan aritrāṇi hiraṇyayā
nāvaḥ hiraṇyayīḥ āsan yābhiḥ kuṣṭham nirāvahan
imam me kuṣṭha pūruṣam tam ā vaha
tam niḥ kuru
tam u me agadam kṛdhi
devebhyaḥ adhi jātaḥ asi
somasya asi sakhā hitaḥ
sa prāṇāya vyānāya cakṣuṣe me asmai mṛḍa
udaṅ jātaḥ himavataḥ sa prācyām nīyase janam
tatra kuṣṭhasya nāmāni uttamāni vi bhejire
uttamaḥ nāma kuṣṭha asi
uttamaḥ nāma te pitā
yakṣmam ca sarvam nāśaya takmānam ca arasam kṛdhi
śīrṣa āmayam upahatyām akṣyoḥ tanvaḥ rapaḥ kuṣṭhaḥ tat sarvam niḥ karat
daivam samaha vṛṣṇyam
rātrī mātā
nabhaḥ pitā
aryamā te pitāmahaḥ
silācī nāma vai asi
sā devānām asi svasā
yaḥ tvā pibati jīvati
trāyase puruṣam tvam
bhartrī hi śaśvatām asi janānām ca nyañcanī
vṛkṣam vṛkṣam ā rohasi vṛṣaṇyantī iva kanyalā
jayantī pratyātiṣṭhantī sparaṇī nāma vai asi
yat daṇḍena yat iṣvā yat vā aruḥ harasā kṛtam tasya tvam asi niṣkṛtiḥ
sā imam niḥ kṛdhi pūruṣam
bhadrāt plakṣāt niḥ tiṣṭhasi aśvatthāt khadirāt dhavāt bhadrāt nyagrodhāt parṇāt
sā naḥ ehi arundhati
hiraṇya varṇe subhage sūrya varṇe vapuṣṭame rutam gacchāsi niṣkṛte
niṣkṛtiḥ nāma vai asi
hiraṇya varṇe subhage śuṣme lomaśa vakṣaṇe apām asi svasā lākṣe
vātaḥ ha ātmā babhūva te
silācī nāma
kānīnaḥ aja babhru pitā tava
aśvaḥ yamasya yaḥ śyāvaḥ tasya ha āsnā asi ukṣitā
aśvasya āsnaḥ saṃpatitā sā vṛkṣāṁ abhi siṣyade sarā patatriṇī bhūtvā
sā naḥ ehi arundhati
brahma jajñānaṃ prathamaṃ purastād vi sīmataḥ suruco vena āvaḥ
sa budhnyā upamā asya viṣṭhāḥ sataś ca yonim asataś ca vi vaḥ
anāptā ye vaḥ prathamā yāni karmāṇi cakrire
vīrān no atra mā dabhan tad va etat puro dadhe
sahasradhāra eva te sam asvaran divo nāke madhujihvā asaścataḥ
tasya spaśo na ni miṣanti bhūrṇayaḥ pade pade pāśinaḥ santi setave
pary ū ṣu pra dhanvā vājasātaye pari vṛtrāṇi sakṣaṇiḥ
dviṣas tad adhy arṇaveneyase sanisraso nāmāsi trayodaśo māsa indrasya gṛhaḥ
nv etenārātsīr asau svāhā
tigmāyudhau tigmahetī suśevau somārudrāv iha su mṛḍataṃ naḥ
avaitenārātsīr asau svāhā
tigmāyudhau tigmahetī suśevau somārudrāv iha su mṛḍataṃ naḥ
apaitenārātsīr asau svāhā
tigmāyudhau tigmahetī suśevau somārudrāv iha su mṛḍataṃ naḥ
mumuktam asmān duritād avadyāj juṣethām yajñam amṛtam asmāsu dhattam
cakṣuṣo hete manaso hete brahmaṇo hete tapasaś ca hete
menyā menir asy amenayas te santu ye 'smāṁ abhyaghāyanti
yo 'smāṃś cakṣuṣā manasā cittyākūtyā ca yo aghāyur abhidāsāt
tvaṃ tān agne menyāmenīn kṛṇu svāhā
indrasya gṛho 'si
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena
indrasya śarmāsi
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena
indrasya varmāsi
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena
indrasya varūtham asi
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena
ā no bhara mā pari ṣṭhā arāte mā no rakṣīr dakṣiṇāṃ nīyamānām
namo vīrtsāyā asamṛddhaye namo astv arātaye
yam arāte purodhatse puruṣaṃ parirāpiṇam
namas te tasmai kṛṇmo mā vaniṃ vyathayīr mama
pra ṇo vanir devakṛtā divā naktaṃ ca kalpatām
arātim anupremo vayaṃ namo astv arātaye
sarasvatīm anumatiṃ bhagaṃ yanto havāmahe
vācam juṣṭāṃ madhumatīm avādiṣaṃ devānāṃ devahūtiṣu
yaṃ yācāmy ahaṃ vācā sarasvatyā manoyujā
śraddhā tam adya vindatu dattā somena babhruṇā
mā vaniṃ mā vācaṃ no vīrtsīr ubhāv indrāgnī ā bharatāṃ no vasūni
sarve no adya ditsanto 'rātiṃ prati haryata
paro 'pehy asamṛddhe vi te hetiṃ nayāmasi
veda tvāhaṃ nimīvantīṃ nitudantīm arāte
uta nagnā bobhuvatī svapnayā sacase janam
arāte cittaṃ vīrtsanty ākūtiṃ puruṣasya ca
yā mahatī mahonmānā viśvā āśā vyānaśe
tasyai hiraṇyakeśyai nirṛtyā akaraṃ namaḥ
hiraṇyavarṇā subhagā hiraṇyakaśipur mahī
tasyai hiraṇyadrāpaye 'rātyā akaraṃ namaḥ
vaikaṅkatena idhmena devebhyaḥ ājyam vaha
agne tāṁ iha mādaya
sarve ā yantu me havam
indra ā yāhi me havam
idam kariṣyāmi
tat śṛṇu
ime aindrāḥ atisarāḥ ākūtim sam namantu me
tebhiḥ śakema vīryam jātavedaḥ tanū vaśin
yat asau amutas devāḥ adevaḥ saṃścikīrṣati mā tasya agniḥ havyam vākṣīt
havam devāḥ asya mā upa guḥ
mama eva havam etana
ati dhāvata atisarāḥ
indrasya vacasā hata
avim vṛkaḥ iva mathnīta
sa vaḥ jīvan mā moci
prāṇam asya api nahyata
yam amī purodadhire brahmāṇam apabhūtaye indra sa te adhaspadam
tam prati asyāmi mṛtyave
yadi preyuḥ deva purā brahma varmāṇi cakrire tanū pānam paripāṇam kṛṇvānāḥ yat upocire sarvam tat arasam kṛdhi
yān asau atisarān cakāra kṛṇavat ca yān tvam tān indra vṛtrahan pratīcaḥ punar ā kṛdhi yathā amum tṛṇahān janam
yathā indraḥ udvācanam labdhvā cakre adhaspadam kṛṇve aham adharān tathā amūn śaśvatībhyaḥ samābhyaḥ
atrā enān indra vṛtrahan ugraḥ marmaṇi vidhya
atra eva enān abhi tiṣṭha
indra medī aham tava
anu tvā indrāḥ rabhāmahe
syāma sumatau tava
dive svāhā
pṛthivyai svāhā
antarikṣāya svāhā
antarikṣāya svāhā
dive svāhā
pṛthivyai svāhā
sūryaḥ me cakṣuḥ
vātaḥ prāṇaḥ
antarikṣam ātmā
pṛthivī śarīram
astṛtaḥ nāma aham ayam asmi
saḥ ātmānam ni dadhe dyāvāpṛthivībhyām gopīthāya
ud āyur ud balam ut kṛtam ut kṛtyām un manīṣām ud indriyam
āyuṣkṛd āyuṣpatnī svadhāvantau gopā me staṃ gopāyataṃ mā
ātmasadau me staṃ mā mā hiṃsiṣṭam
aśmavarma me 'si yo mā prācyā diśo 'ghāyur abhidāsāt
etat sa ṛchāt
aśmavarma me 'si yo mā dakṣiṇāyā diśo 'ghāyur abhidāsāt
etat sa ṛchāt
aśmavarma me 'si yo mā pratīcyā diśo 'ghāyur abhidāsāt
etat sa ṛchāt
aśmavarma me 'si yo modīcyā diśo 'ghāyur abhidāsāt
etat sa ṛchāt
aśmavarma me 'si yo mā dhruvāyā diśo 'ghāyur abhidāsāt
etat sa ṛchāt
aśmavarma me 'si yo mordhvāyā diśo 'ghāyur abhidāsāt
etat sa ṛchāt
aśmavarma me 'si yo mā diśām antardeśebhyo 'ghāyur abhidāsāt
etat sa ṛchāt
bṛhatā mana upa hvaye mātariśvanā prāṇāpānau
sūryāc cakṣur antarikṣācchrotraṃ pṛthivyāḥ śarīram
sarasvatyā vācam upa hvayāmahe manoyujā
kathaṃ mahe asurāyābravīr iha kathaṃ pitre haraye tveṣanṛmṇaḥ
pṛśniṃ varuṇa dakṣiṇāṃ dadāvān punarmagha tvaṃ manasācikitsīḥ
na kāmena punarmagho bhavāmi saṃ cakṣe kaṃ pṛśnim etām upāje
kena nu tvam atharvan kāvyena kena jātenāsi jātavedāḥ
satyam ahaṃ gabhīraḥ kāvyena satyaṃ jātenāsmi jātavedāḥ
na me dāso nāryo mahitvā vrataṃ mīmāya yad ahaṃ dhariṣye
na tvad anyaḥ kavitaro na medhayā dhīrataro varuṇa svadhāvan
tvaṃ tā viśvā bhuvanāni vettha sa cin nu tvaj jano māyī bibhāya
tvaṃ hy aṅga varuṇa svadhāvan viśvā vettha janima supraṇīte
kiṃ rajasa enā paro anyad asty enā kiṃ pareṇāvaram amura
ekaṃ rajasa enā paro anyad asty enā para ekena durṇaśaṃ cid arvāk
tat te vidvān varuṇa pra bravīmy adhovacasaḥ paṇayo bhavantu nīcair dāsā upa sarpantu bhūmim
tvaṃ hy aṅga varuṇa bravīṣi punarmagheṣv avadyāni bhūri
mo ṣu paṇīṃr abhy etāvato bhūn mā tvā vocann arādhasaṃ janāsaḥ
mā mā vocann arādhasaṃ janāsaḥ punas te pṛśniṃ jaritar dadāmi
stotraṃ me viśvam ā yāhi śacībhir antar viśvāsu mānuṣīṣu dikṣu
ā te stotrāṇy udyatāni yantv antar viśvāsu mānuṣīṣu dikṣu
dehi nu me yan me adatto asi yujyo me saptapadaḥ sakhāsi
samā nau bandhur varuṇa samā jā vedāhaṃ tad yan nāv eṣā samā jā
dadāmi tad yat te adatto asmi yujyas te saptapadaḥ sakhāsmi
devo devāya gṛṇate vayodhā vipro viprāya stuvate sumedhāḥ
ajījano hi varuṇa svadhāvann atharvāṇaṃ pitaraṃ devabandhum
tasmā u rādhaḥ kṛṇuhi supraśastaṃ sakhā no asi paramaṃ ca bandhuḥ
samiddho adya manuṣo duroṇe devo devān yajasi jātavedaḥ
ā ca vaha mitramahaś cikitvān tvaṃ dūtaḥ kavir asi pracetāḥ
tanūnapāt patha ṛtasya yānān madhvā samañjant svadayā sujihva
manmāni dhībhir uta yajñam ṛndhan devatrā ca kṛṇuhy adhvaram naḥ
ājuhvāna īḍyo vandyaś cā yāhy agne vasubhiḥ sajoṣāḥ
tvaṃ devānām asi yahva hotā sa enān yakṣīṣito yajīyān
prācīnaṃ barhiḥ pradiśā pṛthivyā vastor asyā vṛjyate agre ahnām
vy u prathate vitaraṃ varīyo devebhyo aditaye syonam
vyacasvatīr urviyā vi śrayantāṃ patibhyo na janayaḥ śumbhamānāḥ
devīr dvāro bṛhatīr viśvaminvā devebhyo bhavata suprāyaṇāḥ
ā suṣvayantī yajate upāke uṣāsānaktā sadatāṃ ni yonau
divye yoṣaṇe bṛhatī surukme adhi śriyaṃ śukrapiśaṃ dadhāne
daivyā hotārā prathamā suvācā mimānā yajñaṃ manuṣo yajadhyai
pracodayantā vidatheṣu kārū prācīnaṃ jyotiḥ pradiśā diśantā
ā no yajñaṃ bhāratī tūyam etv iḍā manuṣvad iha cetayantī
tisro devīr barhir edaṃ syonaṃ sarasvatīḥ svapasaḥ sadantām
ya ime dyāvāpṛthivī janitrī rūpair apiṃśad bhuvanāni viśvā
tam adya hotar iṣito yajīyān devaṃ tvaṣṭāram iha yakṣi vidvān
upāvasṛja tmanyā samañjan devānāṃ pātha ṛtuthā havīṃṣi
vanaspatiḥ śamitā devo agniḥ svadantu havyaṃ madhunā ghṛtena
sadyo jāto vy amimīta yajñam agnir devānām abhavat purogāḥ
asya hotuḥ praśiṣy ṛtasya vāci svāhākṛtaṃ havir adantu devāḥ
dadiḥ hi mahyam varuṇaḥ divaḥ kaviḥ
vacobhiḥ ugraiḥ ni riṇāmi te viṣam
khātam a khātam uta saktam agrabham
irā iva dhanvan ni jajāsa te viṣam
yat te apodakam viṣam tat te etāsu agrabham
gṛhṇāmi te madhyamam uttamam rasam
uta avamam bhiyasā neśat āt u te
vṛṣā me ravaḥ nabhasā na tanyatuḥ
ugreṇa te vacasā bādhe āt u te
aham tam asya nṛbhiḥ agrabham rasam
tamasaḥ iva jyotiḥ ud etu sūryaḥ
cakṣuṣā te cakṣuḥ hanmi
viṣeṇa hanmi te viṣam
ahe mriyasva
mā jīvīḥ
pratyak abhī etu tvā viṣam
kairāta pṛśne upatṛṇya babhro ā me śṛṇuta asitāḥ alīkāḥ
mā me sakhyuḥ stāmānam api sthāta
āśrāvayantaḥ ni viṣe ramadhvam
asitasya taimātasya babhroḥ apodakasya ca sātrāsāhasya aham manyoḥ ava jyām iva dhanvanaḥ vi muñcāmi rathāṁ iva
āligī ca viligī ca pitā ca mātā ca vidma vaḥ sarvatas bandhū
arasāḥ kim kariṣyatha
urugūlāyāḥ duhitā jātā dāsī asiknyā
prataṅkam dadruṣīṇām sarvāsām arasam viṣam
karṇā śvāvidh tat abravīt gireḥ avacarantikā
yāḥ kāḥ ca imāḥ khanitrimāḥ tāsām arasatamam viṣam
tābuvam na tābuvam
na ghā id tvam asi tābuvam
tābuvena arasam viṣam
tastuvam na tastuvam
na ghā id tvam asi tastuvam
tastuvena arasam viṣam
suparṇaḥ tvā anu avindat
sūkaraḥ tvā akhanat nasā
dipsa auṣadhe tvam dipsantam
ava kṛtyā kṛtam jahi
ava jahi yātudhānān
ava kṛtyā kṛtam jahi
atho yaḥ asmān dipsati tam u tvam jahi oṣadhe
riśyasya iva parīśāsam parikṛtya pari tvacaḥ kṛtyām kṛtyā kṛte devāḥ niṣkam iva prati muñcata
punar kṛtyām kṛtyā kṛte hasta gṛhya parā naya
samakṣam asmai ā dhehi yathā kṛtyā kṛtam hanat
kṛtyāḥ santu kṛtyā kṛte śapathaḥ śapathīyate
sukhaḥ rathaḥ iva vartatām kṛtyā kṛtyā kṛtam punar
yadi strī yadi vā pumān kṛtyām cakāra pāpmane tām u tasmai nayāmasi aśvam iva aśva abhidhānyā
yadi vā asi deva kṛtā yadi vā puruṣaiḥ kṛtā tām tvā punar nayāmasi indreṇa sayujā vayam
agne pṛtanāṣāh pṛtanāḥ sahasva
punar kṛtyām kṛtyā kṛte pratiharaṇena harāmasi
kṛtavyadhani vidhya tam
yaḥ cakāra tam id jahi
na tvām a cakruṣe vayam vadhāya sam śiśīmahi
putraḥ iva pitaram gaccha
svajaḥ iva abhiṣṭhitaḥ daśa
bandham iva avakrāmī gaccha kṛtye kṛtyā kṛtam punar
ud eṇī iva vāraṇī abhiskandam mṛgī iva kṛtyā kartāram ṛcchatu
iṣvāḥ ṛjīyaḥ patatu dyāvāpṛthivī tam prati
sā tam mṛgam iva gṛhṇātu kṛtyā kṛtyā kṛtam punar
agniḥ iva etu pratikūlam anukūlam iva udakam
sukhaḥ rathaḥ iva vartatām kṛtyā kṛtyā kṛtam punar
ekā ca me daśa ca me 'pavaktāra oṣadhe
ṛtajāta ṛtāvari madhu me madhulā karaḥ
dve ca me viṃśatiś ca me 'pavaktāra oṣadhe
ṛtajāta ṛtāvari madhu me madhulā karaḥ
tisraś ca me triṃśac ca me 'pavaktāra oṣadhe
ṛtajāta ṛtāvari madhu me madhulā karaḥ
catasraś ca me catvāriṃśac ca me 'pavaktāra oṣadhe
ṛtajāta ṛtāvari madhu me madhulā karaḥ
pañca ca me pañcāśac ca me 'pavaktāra oṣadhe
ṛtajāta ṛtāvari madhu me madhulā karaḥ
ṣaṭ ca me ṣaṣṭiś ca me 'pavaktāra oṣadhe
ṛtajāta ṛtāvari madhu me madhulā karaḥ
sapta ca me saptatiś ca me 'pavaktāra oṣadhe
ṛtajāta ṛtāvari madhu me madhulā karaḥ
aṣṭa ca me 'śītiś ca me 'pavaktāra oṣadhe
ṛtajāta ṛtāvari madhu me madhulā karaḥ
nava ca me navatiś ca me 'pavaktāra oṣadhe
ṛtajāta ṛtāvari madhu me madhulā karaḥ
daśa ca me śataṃ ca me 'pavaktāra oṣadhe
ṛtajāta ṛtāvari madhu me madhulā karaḥ
śataṃ ca me sahasraṃ cāpavaktāra oṣadhe
ṛtajāta ṛtāvari madhu me madhulā karaḥ
yady ekavṛṣo 'si sṛjāraso 'si
yadi dvivṛṣo 'si sṛjāraso 'si
yadi trivṛṣo 'si sṛjāraso 'si
yadi caturvṛṣo 'si sṛjāraso 'si
yadi pañcavṛṣo 'si sṛjāraso 'si
yadi ṣaḍvṛṣo 'si sṛjāraso 'si
yadi saptavṛṣo 'si sṛjāraso 'si
yady aṣṭavṛṣo 'si sṛjāraso 'si
yadi navavṛṣo 'si sṛjāraso 'si
yadi daśavṛṣo 'si sṛjāraso 'si
yady ekādaśo 'si so 'podako 'si
te 'vadan prathamā brahmakilbiṣe 'kūpāraḥ salilo mātariśvā
vīḍuharās tapa ugraṃ mayobhūr āpo devīḥ prathamajā ṛtasya
somo rājā prathamo brahmajāyāṃ punaḥ prāyacchad ahṛṇīyamānaḥ
anvartitā varuṇo mitra āsīd agnir hotā hastagṛhyā nināya
hastenaiva grāhya ādhir asyā brahmajāyeti ced avocat
na dūtāya praheyā tastha eṣā tathā rāṣṭraṃ gupitaṃ kṣatriyasya
yām āhus tārakaiṣā vikeśīti ducchunāṃ grāmam avapadyamānām
sā brahmajāyā vi dunoti rāṣṭraṃ yatra prāpādi śaśa ulkuṣīmān
brahmacārī carati veviṣad viṣaḥ sa devānāṃ bhavaty ekam aṅgam
tena jāyām anv avindad bṛhaspatiḥ somena nītāṃ juhvaṃ na devāḥ
devā vā etasyām avadanta pūrve saptaṛṣayas tapasā ye niṣeduḥ
bhīmā jāyā brāhmaṇasyāpanītā durdhāṃ dadhāti parame vyoman
ye garbhā avapadyante jagad yac cāpalupyate
vīrā ye tṛhyante mitho brahmajāyā hinasti tān
uta yat patayo daśa striyāḥ pūrve abrāhmaṇāḥ
brahmā ceddhastam agrahīt sa eva patir ekadhā
brāhmaṇa eva patir na rājanyo na vaiśyaḥ
tat sūryaḥ prabruvann eti pañcabhyo mānavebhyaḥ
punar vai devā adaduḥ punar manuṣyā adaduḥ
rājānaḥ satyaṃ gṛhṇānā brahmajāyāṃ punar daduḥ
punardāya brahmajāyāṃ kṛtvā devair nikilbiṣam
ūrjaṃ pṛthivyā bhaktvorugāyam upāsate
nāsya jāyā śatavāhī kalyāṇī talpam ā śaye
yasmin rāṣṭre nirudhyate brahmajāyācittyā
na vikarṇaḥ pṛthuśirās tasmin veśmani jāyate
yasmin rāṣṭre nirudhyate brahmajāyācittyā
nāsya kṣattā niṣkagrīvaḥ sūnānām ety agrataḥ
yasmin rāṣṭre nirudhyate brahmajāyācittyā
nāsya śvetaḥ kṛṣṇakarṇo dhuri yukto mahīyate
yasmin rāṣṭre nirudhyate brahmajāyācittyā
nāsya kṣetre puṣkariṇī nāṇḍīkaṃ jāyate bisam
yasmin rāṣṭre nirudhyate brahmajāyācittyā
nāsmai pṛśniṃ vi duhanti ye 'syā doham upāsate
yasmin rāṣṭre nirudhyate brahmajāyācittyā
nāsya dhenuḥ kalyāṇī nānaḍvānt sahate dhuram
vijānir yatra brāhmaṇo rātriṃ vasati pāpayā
naitāṃ te devā adadus tubhyaṃ nṛpate attave
mā brāhmaṇasya rājanya gāṃ jighatso anādyām
akṣadrugdho rājanyaḥ pāpa ātmaparājitaḥ
sa brāhmaṇasya gām adyād adya jīvāni mā śvaḥ
āviṣṭitāghaviṣā pṛdākūr iva carmaṇā
sā brāhmaṇasya rājanya tṛṣṭaiṣā gaur anādyā
nir vai kṣatraṃ nayati hanti varco 'gnir ivārabdho vi dunoti sarvam
yo brāhmaṇaṃ manyate annam eva sa viṣasya pibati taimātasya
ya enaṃ hanti mṛduṃ manyamāno devapīyur dhanakāmo na cittāt
saṃ tasyendro hṛdaye 'gnim indha ubhe enaṃ dviṣṭo nabhasī carantam
na brāhmaṇo hiṃsitavyo 'gniḥ priyatanor iva
somo hy asya dāyāda indro asyābhiśastipāḥ
śata apāṣṭhām ni girati tām
na śaknoti niḥkhidam annam yaḥ brahmaṇām malvaḥ svādū admi iti manyate
jihvā jyā bhavati kulmalam vāc nāḍīkāḥ dantāḥ tapasā abhidigdhāḥ
tebhiḥ brahmā vidhyati deva pīyūn hṛd balaiḥ dhanurbhiḥ deva jūtaiḥ
tīkṣṇa iṣavaḥ brāhmaṇāḥ hetimantaḥ yām asyanti śaravyām na sā mṛṣā
anuhāya tapasā manyunā cota dūrād ava bhindanty enam
ye sahasram arājann āsan daśaśatā uta
te brāhmaṇasya gāṃ jagdhvā vaitahavyāḥ parābhavan
gaur eva tān hanyamānā vaitahavyāṁ avātirat
ye kesaraprābandhāyāś caramājām apeciran
ekaśataṃ tā janatā yā bhūmir vyadhūnuta
prajāṃ hiṃsitvā brāhmaṇīm asaṃbhavyaṃ parābhavan
devapīyuś carati martyeṣu garagīrṇo bhavaty asthibhūyān
yaḥ brāhmaṇam deva bandhum hinasti na sa pitṛyāṇam api eti lokam
agnir vai naḥ padavāyaḥ somo dāyāda ucyate
hantābhiśastendras tathā tad vedhaso viduḥ
iṣur iva digdhā nṛpate pṛdākūr iva gopate
sā brāhmaṇasyeṣur ghorā tayā vidhyati pīyataḥ
atimātram avardhanta nod iva divam aspṛśan
bhṛguṃ hiṃsitvā sṛñjayā vaitahavyāḥ parābhavan
ye bṛhatsāmānam āṅgirasam ārpayan brāhmaṇaṃ janāḥ
petvas teṣām ubhayādam avis tokāny āvayat
ye brāhmaṇaṃ pratyaṣṭhīvan ye vāsmiñchulkam īṣire
asnas te madhye kulyāyāḥ keśān khādanta āsate
brahmagavī pacyamānā yāvat sābhi vijaṅgahe
tejo rāṣṭrasya nir hanti na vīro jāyate vṛṣā
krūram asyā āśasanaṃ tṛṣṭaṃ piśitam asyate
kṣīraṃ yad asyāḥ pīyate tad vai pitṛṣu kilbiṣam
ugro rājā manyamāno brāhmaṇaṃ yo jighatsati
parā tat sicyate rāṣṭraṃ brāhmaṇo yatra jīyate
aṣṭāpadī caturakṣī catuḥśrotrā caturhanuḥ
dvyāsyā dvijihvā bhūtvā sā rāṣṭram ava dhūnute brahmajyasya
tad vai rāṣṭram ā sravati nāvaṃ bhinnām ivodakam
brahmāṇaṃ yatra hiṃsanti tad rāṣṭraṃ hanti ducchunā
taṃ vṛkṣā apa sedhanti chāyāṃ no mopa gā iti
yo brāhmaṇasya sad dhanam abhi nārada manyate
viṣam etad devakṛtaṃ rājā varuṇo 'bravīt
na brāhmaṇasya gāṃ jagdhvā rāṣṭre jāgāra kaścana
navaiva tā navatayo yā bhūmir vyadhūnuta
prajāṃ hiṃsitvā brāhmaṇīm asaṃbhavyaṃ parābhavan
yām mṛtāyānubadhnanti kūdyaṃ padayopanīm
tad vai brahmajya te devā upastaraṇam abruvan
aśrūṇi kṛpamānasya yāni jītasya vāvṛtuḥ
taṃ vai brahmajya te devā apāṃ bhāgam adhārayan
yena mṛtaṃ snapayanti śmaśrūṇi yenondate
taṃ vai brahmajya te devā apāṃ bhāgam adhārayan
na varṣaṃ maitrāvaruṇaṃ brahmajyam abhi varṣati
nāsmai samitiḥ kalpate na mitraṃ nayate vaśam
uccairghoṣo dundubhiḥ satvanāyan vānaspatyaḥ saṃbhṛta usriyābhiḥ
vācaṃ kṣuṇuvāno damayant sapatnānt siṃha iva jeṣyann abhi taṃstanīhi
siṃha ivāstānīd druvayo vibaddho 'bhikrandann ṛṣabho vāsitām iva
vṛṣā tvaṃ vadhrayas te sapatnā aindras te śuṣmo abhimātiṣāhaḥ
vṛṣeva yūthe sahasā vidāno gavyann abhi ruva saṃdhanājit
śucā vidhya hṛdayaṃ pareṣāṃ hitvā grāmān pracyutā yantu śatravaḥ
saṃjayan pṛtanā ūrdhvamāyur gṛhyā gṛhṇāno bahudhā vi cakṣva
daivīṃ vācaṃ dundubha ā gurasva vedhāḥ śatrūṇām upa bharasva vedaḥ
dundubher vācaṃ prayatāṃ vadantīm āśṛṇvatī nāthitā ghoṣabuddhā
nārī putraṃ dhāvatu hastagṛhyāmitrī bhītā samare vadhānām
pūrvo dundubhe pra vadāsi vācaṃ bhūmyāḥ pṛṣṭhe vada rocamānaḥ
amitrasenām abhijañjabhāno dyumad vada dundubhe sūnṛtāvat
antareme nabhasī ghoṣo astu pṛthak te dhvanayo yantu śībham
abhi kranda stanayotpipānaḥ ślokakṛn mitratūryāya svardhī
dhībhiḥ kṛtaḥ pra vadāti vācam ud dharṣaya satvanām āyudhāni
indramedī satvano ni hvayasva mitrair amitrāṁ ava jaṅghanīhi
saṃkrandanaḥ pravado dhṛṣṇuṣeṇaḥ pravedakṛd bahudhā grāmaghoṣī
śriyo vanvano vayunāni vidvān kīrtim bahubhyo vi hara dvirāje
śreyaḥketo vasujit sahīyānt saṃgrāmajit saṃśito brahmaṇāsi
aṃśūn iva grāvādhiṣavaṇe adrir gavyan dundubhe'dhi nṛtya vedaḥ
śatrūṣāṇ nīṣād abhimātiṣāho gaveṣaṇaḥ sahamāna udbhit
vāgvīva mantraṃ pra bharasva vācam sāṃgrāmajityāyeṣam ud vadeha
acyutacyut samado gamiṣṭho mṛdho jetā puraetāyodhyaḥ
indreṇa gupto vidathā nicikyaddhṛddyotano dviṣatāṃ yāhi śībham
vihṛdayaṃ vaimanasyaṃ vadāmitreṣu dundubhe
vidveṣaṃ kaśmaśaṃ bhayam amitreṣu ni dadhmasy ava enān dundubhe jahi
udvepamānā manasā cakṣuṣā hṛdayena ca
dhāvantu bibhyato 'mitrāḥ pratrāsenājye hute
vānaspatyaḥ saṃbhṛta usriyābhir viśvagotryaḥ
pratrāsam amitrebhyo vadājyenābhighāritaḥ
yathā mṛgāḥ saṃvijanta āraṇyāḥ puruṣād adhi
eva tvaṃ dundubhe 'mitrān abhi kranda pra trāsayātho cittāni mohaya
yathā vṛkād ajāvayo dhāvanti bahu bibhyatīḥ
eva tvaṃ dundubhe 'mitrān abhi kranda pra trāsayātho cittāni mohaya
yathā śyenāt patatriṇaḥ saṃvijante ahardivi siṃhasya stanathor yathā
eva tvaṃ dundubhe 'mitrān abhi kranda pra trāsayātho cittāni mohaya
parāmitrān dundubhinā hariṇasyājinena ca
sarve devā atitrasan ye saṃgrāmasyeṣate
yair indraḥ prakrīḍate padghoṣaiś chāyayā saha
tair amitrās trasantu no 'mī ye yanty anīkaśaḥ
jyā ghoṣāḥ dundubhayaḥ abhi krośantu yāḥ diśaḥ
senāḥ parājitāḥ yatīḥ amitrāṇām anīkaśas
āditya cakṣuḥ ā datsva
marīcayaḥ anu dhāvata
pad saṅginīḥ ā sajantu vigate bāhu vīrye
yūyam ugrā marutaḥ pṛśnimātara indreṇa yujā pra mṛṇīta śatrūn
somo rājā varuṇo rājā mahādeva uta mṛtyur indraḥ
etā devasenāḥ sūryaketavaḥ sacetasaḥ
amitrān no jayantu svāhā
agnis takmānam apa bādhatām itaḥ somo grāvā varuṇaḥ pūtadakṣāḥ
vedir barhiḥ samidhaḥ śośucānā apa dveṣāṃsy amuyā bhavantu
ayaṃ yo viśvān haritān kṛṇoṣy ucchocayann agnir ivābhidunvan
adhā hi takmann araso hi bhūyā adhā nyaṅṅ adharān vā parehi
yaḥ paruṣaḥ pāruṣeyo 'vadhvaṃsa ivāruṇaḥ
takmānaṃ viśvadhāvīryādharāñcaṃ parā suvā
adharāñcam pra hiṇomi namaḥ kṛtvā takmane
śakambharasya muṣṭihā punar etu mahāvṛṣān
oko asya mūjavanta oko asya mahāvṛṣāḥ
yāvaj jātas takmaṃs tāvān asi balhikeṣu nyocaraḥ
takman vyāla vi gada vyaṅga bhūri yāvaya
dāsīṃ niṣṭakvarīm iccha tām vajreṇa sam arpaya
takman mūjavato gaccha balhikān vā parastarām
śūdrām iccha prapharvyaṃ tāṃ takman vīva dhūnuhi
mahāvṛṣān mūjavato bandhv addhi paretya
praitāni takmane brūmo anyakṣetrāṇi vā imā
anya kṣetre na ramase
vaśī san mṛḍayāsi naḥ
abhūt u prārthaḥ takmā
sa gamiṣyati balhikān
yat tvaṃ śīto 'tho rūraḥ saha kāsāvepayaḥ
bhīmās te takman hetayas tābhiḥ sma pari vṛṅgdhi naḥ
mā smaitānt sakhīn kuruthā balāsaṃ kāsam udyugam
mā smāto'rvāṅ aiḥ punas tat tvā takmann upa bruve
takman bhrātrā balāsena svasrā kāsikayā saha pāpmā bhrātṛvyeṇa saha gaccha amum araṇam janam
tṛtīyakaṃ vitṛtīyaṃ sadandim uta śāradam
takmānaṃ śītaṃ rūraṃ graiṣmaṃ nāśaya vārṣikam
gandhāribhyo mūjavadbhyo 'ṅgebhyo magadhebhyaḥ
praiṣyan janam iva śevadhiṃ takmānaṃ pari dadmasi
ote me dyāvāpṛthivī otā devī sarasvatī
otau ma indraś cāgniś ca krimiṃ jambhayatām iti
asyendra kumārasya krimīn dhanapate jahi
hatā viśvā arātaya ugreṇa vacasā mama
yo akṣyau parisarpati yo nāse parisarpati
datāṃ yo madhyaṃ gacchati taṃ krimiṃ jambhayāmasi
sarūpau dvau virūpau dvau kṛṣṇau dvau rohitau dvau
babhruś ca babhrukarṇaś ca gṛdhraḥ kokaś ca te hatāḥ
ye krimayaḥ śitikakṣā ye kṛṣṇāḥ śitibāhavaḥ
ye ke ca viśvarūpās tān krimīn jambhayāmasi
ut purastāt sūrya eti viśvadṛṣṭo adṛṣṭahā
dṛṣṭāṃś ca ghnann adṛṣṭāṃś ca sarvāṃś ca pramṛṇan krimīn
yevāṣāsaḥ kaṣkaṣāsa ejatkāḥ śipavitnukāḥ
dṛṣṭaś ca hanyatāṃ krimir utādṛṣṭaś ca hanyatām
hato yevāṣaḥ krimīṇāṃ hato nadanimota
sarvān ni maṣmaṣākaraṃ dṛṣadā khalvāṁ iva
triśīrṣāṇaṃ trikakudaṃ krimiṃ sāraṅgam arjunam
śṛṇāmy asya pṛṣṭīr api vṛścāmi yacchiraḥ
atrivad vaḥ krimayo hanmi kaṇvavaj jamadagnivat
agastyasya brahmaṇā saṃ pinaṣmy ahaṃ krimīn
hato rājā krimīṇām utaiṣāṃ sthapatir hataḥ
hato hatamātā krimir hatabhrātā hatasvasā
hatāso asya veśaso hatāsaḥ pariveśasaḥ
atho ye kṣullakā iva sarve te krimayo hatāḥ
sarveṣāṃ ca krimīṇāṃ sarvāsāṃ ca krimīnām
bhinadmy aśmanā śiro dahāmy agninā mukham
savitā prasavānām adhipatiḥ sa māvatu
asmin brahmaṇy asmin karmaṇy asyāṃ purodhāyām asyām pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
agnir vanaspatīnām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
dyāvāpṛthivī dātṝṇām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
varuṇo 'pām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
mitrāvaruṇau vṛṣṭyādhipatī tau māvatām
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
marutaḥ parvatānām adhipatayas te māvantu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
somo vīrudhām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
vāyur antarikṣasyādhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
sūryaś cakṣuṣām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
candramā nakṣatrāṇām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
indro divo 'dhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
marutāṃ pitā paśūnām adhipatiḥ sa māvatu
asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
mṛtyuḥ prajānām adhipatiḥ sa māvatu
asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
yamaḥ pitṝṇām adhipatiḥ sa māvatu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
pitaraḥ pare te māvantu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
tatā avare te māvantu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
tatas tatāmahās te māvantu
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ
cittyām asyām ākūtyām asyām āśiṣy asyāṃ devahūtyāṃ svāhā
parvatād divo yoner aṅgādaṅgāt samābhṛtam
śepo garbhasya retodhāḥ sarau parṇam ivā dadhat
yatheyaṃ pṛthivī mahī bhūtānāṃ garbham ādadhe
evā dadhāmi te garbhaṃ tasmai tvām avase huve
garbhaṃ dhehi sinīvāli garbhaṃ dhehi sarasvati
garbhaṃ te aśvinobhā dhattāṃ puṣkarasrajā
garbhaṃ te mitrāvaruṇau garbham devo bṛhaspatiḥ
garbhaṃ ta indraś cāgniś ca garbhaṃ dhātā dadhātu te
viṣṇur yoniṃ kalpayatu tvaṣṭā rūpāṇi piṃśatu
ā siñcatu prajāpatir dhātā garbhaṃ dadhātu te
yad veda rājā varuṇo yad vā devī sarasvatī
yad indro vṛtrahā veda tad garbhakaraṇaṃ piba
garbho asy oṣadhīnāṃ garbho vanaspatīnām
garbho viśvasya bhūtasya so agne garbham eha dhāḥ
adhi skanda vīrayasva garbham ā dhehi yonyām
vṛṣāsi vṛṣṇyāvan prajāyai tvā nayāmasi
vi jihīṣva bārhatsāme garbhas te yonim ā śayām
aduṣ ṭe devāḥ putraṃ somapā ubhayāvinam
dhātaḥ śreṣṭhena rūpeṇāsyā nāryā gavīnyoḥ
pumāṃsaṃ putram ā dhehi daśame māsi sūtave
tvaṣṭaḥ śreṣṭhena rūpeṇāsyā nāryā gavīnyoḥ
pumāṃsaṃ putram ā dhehi daśame māsi sūtave
savitaḥ śreṣṭhena rūpeṇāsyā nāryā gavīnyoḥ
pumāṃsaṃ putram ā dhehi daśame māsi sūtave
prajāpate śreṣṭhena rūpeṇāsyā nāryā gavīnyoḥ
pumāṃsaṃ putram ā dhehi daśame māsi sūtave
yajūṃṣi yajñe samidhaḥ svāhā agniḥ pravidvān iha vaḥ yunaktu
yunaktu devaḥ savitā prajānan asmin yajñe mahiṣaḥ svāhā
indraḥ ukthāmadāni asmin yajñe pravidvān yunaktu su yujaḥ svāhā
praiṣā yajñe nividaḥ svāhā śiṣṭāḥ patnībhir vahateha yuktāḥ
chandāṃsi yajñe marutaḥ svāhā māteva putraṃ pipṛteha yuktāḥ
eyam agan barhiṣā prokṣaṇībhir yajñaṃ tanvānāditiḥ svāhā
viṣṇur yunaktu bahudhā tapāṃsy asmin yajñe suyujaḥ svāhā
tvaṣṭā yunaktu bahudhā nu rūpā asmin yajñe yunaktu suyujaḥ svāhā
bhago yunaktvāśiṣo nv asmā asmin yajñe pravidvān yunaktu suyujaḥ svāhā
somo yunaktu bahudhā payāṃsy asmin yajñe suyujaḥ svāhā
indro yunaktu bahudhā vīryāṇy asmin yajñe suyujaḥ svāhā
aśvinā brahmaṇā yātam arvāñcau vaṣaṭkāreṇa yajñaṃ vardhayantau
bṛhaspate brahmaṇā yāhy arvāṅ yajño ayaṃ svar idaṃ yajamānāya svāhā
ūrdhvā asya samidho bhavanty ūrdhvā śukrā śocīṃṣy agneḥ
dyumattamā supratīkaḥ sasūnus tanūnapād asuro bhūripāṇiḥ
devo deveṣu devaḥ patho anakti madhvā ghṛtena
madhvā yajñam nakṣati praiṇāno narāśaṃso agniḥ sukṛd devaḥ savitā viśvavāraḥ
acchāyam eti śavasā ghṛtā cid īḍāno vahnir namasā
agniḥ sruco adhvareṣu prayakṣu sa yakṣad asya mahimānam agneḥ
tarī mandrāsu prayakṣu vasavaś cātiṣṭhan vasudhātaraś ca
dvāro devīr anv asya viśve vrataṃ rakṣanti viśvahā
uruvyacasāgner dhāmnā patyamāne
ā suṣvayantī yajate upāke uṣāsānaktemaṃ yajñam avatām adhvaram naḥ
daivā hotāra ūrdhvam adhvaraṃ no 'gner jihvayābhi gṛṇata gṛṇatā naḥ sviṣṭaye
tisraḥ devīḥ barhiḥ ā idam sadantām iḍā sarasvatī mahī bhāratī gṛṇānā
tan nas turīpam adbhutaṃ purukṣu
deva tvaṣṭā rāyas poṣaṃ vi ṣya nābhim asya
vanaspate 'va sṛjā rarāṇaḥ
tmanā devebhyo agnir havyaṃ śamitā svadayatu
agne svāhā kṛṇuhi jātavedaḥ
indrāya yajñaṃ viśve devā havir idaṃ juṣantām
nava prāṇān navabhiḥ saṃ mimīte dīrghāyutvāya śataśāradāya
harite trīṇi rajate trīṇy ayasi trīṇi tapasāviṣṭitāni
agniḥ sūryaś candramā bhūmir āpo dyaur antarikṣaṃ pradiśo diśaś ca
ārtavā ṛtubhiḥ saṃvidānā anena mā trivṛtā pārayantu
trayaḥ poṣās trivṛti śrayantām anaktu pūṣā payasā ghṛtena
annasya bhūmā puruṣasya bhūmā bhūmā paśūnāṃ ta iha śrayantām
imam ādityā vasunā sam ukṣatemam agne vardhaya vavṛdhānaḥ
imam indra saṃ sṛja vīryeṇāsmin trivṛcchrayatāṃ poṣayiṣṇu
bhūmiṣ ṭvā pātu haritena viśvabhṛd agniḥ pipartv ayasā sajoṣāḥ
vīrudbhiṣ ṭe arjunaṃ saṃvidānaṃ dakṣaṃ dadhātu sumanasyamānam
tredhā jātam janmanedaṃ hiraṇyam agner ekaṃ priyatamaṃ babhūva somasyaikaṃ hiṃsitasya parāpatat
apām ekaṃ vedhasāṃ reta āhus tat te hiraṇyaṃ trivṛd astv āyuṣe
tryāyuṣaṃ jamadagneḥ kaśyapasya tryāyuṣam
tredhāmṛtasya cakṣaṇaṃ trīṇy āyūṃṣi te 'karam
trayaḥ suparṇās trivṛtā yad āyann ekākṣaram abhisaṃbhūya śakrāḥ
praty auhan mṛtyum amṛtena sākam antardadhānā duritāni viśvā
divas tvā pātu haritaṃ madhyāt tvā pātv arjunam
bhūmyā ayasmayaṃ pātu prāgād devapurā ayam
imās tisro devapurās tās tvā rakṣantu sarvataḥ
tās tvaṃ bibhrad varcasvy uttaro dviṣatāṃ bhava
puraṃ devānām amṛtaṃ hiraṇyam ya ābedhe prathamo devo agre
tasmai namo daśa prācīḥ kṛṇomy anu manyatāṃ trivṛd ābadhe me
ā tvā cṛtatv aryamā pūṣā bṛhaspatiḥ
aharjātasya yan nāma tena tvāti cṛtāmasi
ṛtubhiṣ ṭvārtavair āyuṣe varcase tvā
saṃvatsarasya tejasā tena saṃhanu kṛṇmasi
ghṛtād ulluptam madhunā samaktaṃ bhūmidṛṃham acyutam pārayiṣṇu
bhindat sapatnān adharāṃś ca kṛṇvad ā mā roha mahate saubhagāya
purastād yukto vaha jātavedo 'gne viddhi kriyamāṇam yathedam
tvaṃ bhiṣag bheṣajasyāsi kartā tvayā gām aśvaṃ puruṣaṃ sanema
tathā tad agne kṛṇu jātavedo viśvebhir devaiḥ saha saṃvidānaḥ
yo no dideva yatamo jaghāsa yathā so asya paridhiṣ patāti
yathā so asya paridhiṣ patāti tathā tad agne kṛṇu jātavedaḥ
viśvebhir devair saha saṃvidānaḥ
akṣyau ni vidhya hṛdayaṃ ni vidhya jihvāṃ ni tṛnddhi pra dato mṛṇīhi
piśāco asya yatamo jaghāsāgne yaviṣṭha prati śṛṇīhi
yad asya hṛtaṃ vihṛtaṃ yat parābhṛtam ātmano jagdhaṃ yatamat piśācaiḥ
tad agne vidvān punar ā bhara tvaṃ śarīre māṃsam asum erayāmaḥ
āme supakve śabale vipakve yo mā piśāco aśane dadambha
tad ātmanā prajayā piśācā vi yātayantām agado 'yam astu
kṣīre mā manthe yatamo dadambhākṛṣṭapacye aśane dhānye yaḥ
tad ātmanā prajayā piśācā vi yātayantām agado 'yam astu
apāṃ mā pāne yatamo dadambha kravyād yātūnām śayane śayānam
tad ātmanā prajayā piśācā vi yātayantām agado 'yam astu
divā mā naktaṃ yatamo dadambha kravyād yātūnām śayane śayānam
tad ātmanā prajayā piśācā vi yātayantām agado 'yam astu
kravyādam agne rudhiram piśācam manaḥ hanam jahi jātavedaḥ
tam indraḥ vājī vajreṇa hantu
chinattu somaḥ śiraḥ asya dhṛṣṇuḥ
sanād agne mṛṇasi yātudhānān na tvā rakṣāṃsi pṛtanāsu jigyuḥ
sahamūrān anu daha kravyādo mā te hetyā mukṣata daivyāyāḥ
samāhara jātavedo yaddhṛtaṃ yat parābhṛtam
gātrāṇi asya vardhantām
aṃśuḥ iva ā pyāyatām ayam
somasya iva jātavedaḥ aṃśuḥ ā pyāyatām ayam
agne virapśinam medhyam ayakṣmam kṛṇu
etāḥ te agne samidhaḥ piśāca jambhanīḥ
tāḥ tvam juṣasva
prati ca enāḥ gṛhāṇa jātavedaḥ
tārṣṭāghīḥ agne samidhaḥ prati gṛhṇāhi arciṣā
jahātu kravyād rūpaṃ yo asya māṃsaṃ jihīrṣati
āvatas ta āvataḥ parāvatas ta āvataḥ
ihaiva bhava mā nu gā mā pūrvān anu gāḥ pitṝn asuṃ badhnāmi te dṛḍham
yat tvābhiceruḥ puruṣaḥ svo yad araṇo janaḥ
unmocanapramocane ubhe vācā vadāmi te
yad dudrohitha śepiṣe striyai puṃse acittyā
unmocanapramocane ubhe vācā vadāmi te
yat enaso mātṛkṛtāccheṣe pitṛkṛtāc ca yat
unmocanapramocane ubhe vācā vadāmi te
yat te mātā yat te pitā jāmir bhrātā ca sarjataḥ
pratyak sevasva bheṣajaṃ jaradaṣṭiṃ kṛṇomi tvā
ihaidhi puruṣa sarveṇa manasā saha
dūtau yamasya mānu gā adhi jīvapurā ihi
anuhūtaḥ punar ehi vidvān udayanaṃ pathaḥ
ārohaṇam ākramaṇaṃ jīvato jīvato 'yanam
mā bibher na mariṣyasi jaradaṣṭiṃ kṛṇomi tvā
nir avocam ahaṃ yakṣmam aṅgebhyo aṅgajvaraṃ tava
aṅgabhedo aṅgajvaro yaś ca te hṛdayāmayaḥ
yakṣmaḥ śyena iva prāpaptad vacā sāḍhaḥ parastarām
ṛṣī bodhapratībodhāv asvapno yaś ca jāgṛviḥ
tau te prāṇasya goptārau divā naktaṃ ca jāgṛtām
ayam agnir upasadya iha sūrya ud etu te
udehi mṛtyor gambhīrāt kṛṣṇāc cit tamasas pari
namo yamāya namo astu mṛtyave namaḥ pitṛbhya uta ye nayanti
utpāraṇasya yo veda tam agniṃ puro dadhe 'smā ariṣṭatātaye
aitu prāṇa aitu mana aitu cakṣur atho balam
śarīram asya sam vidāṃ tat padbhyāṃ prati tiṣṭhatu
prāṇenāgne cakṣuṣā saṃ sṛjemaṃ sam īraya tanvā saṃ balena
vetthāmṛtasya mā nu gān mā nu bhūmigṛho bhuvat
mā te prāṇa upa dasan mo apāno 'pi dhāyi te
sūryas tvādhipatir mṛtyor udāyacchatu raśmibhiḥ
iyam antar vadati jihvā baddhā paniṣpadā
tvayā yakṣmam nir avocaṃ śataṃ ropīś ca takmanaḥ
ayaṃ lokaḥ priyatamo devānām aparājitaḥ
yasmai tvam iha mṛtyave diṣṭaḥ puruṣa jajñiṣe
sa ca tvānu hvayāmasi mā purā jaraso mṛthāḥ
yāṃ te cakrur āme pātre yāṃ cakrur miśradhānye
āme māṃse kṛtyāṃ yāṃ cakruḥ punaḥ prati harāmi tām
yāṃ te cakruḥ kṛkavākāv aje vā yāṃ kurīriṇi
avyāṃ te kṛtyāṃ yām cakruḥ punaḥ prati harāmi tām
yāṃ te cakrur ekaśaphe paśūnām ubhayādati
gardabhe kṛtyāṃ yāṃ cakruḥ punaḥ prati harāmi tām
yāṃ te cakrur amūlāyāṃ valagaṃ vā narācyām
kṣetre te kṛtyāṃ yāṃ cakruḥ punaḥ prati harāmi tām
yāṃ te cakrur gārhapatye pūrvāgnāv uta duścitaḥ
śālāyāṃ kṛtyāṃ yām cakruḥ punaḥ prati harāmi tām
yāṃ te cakruḥ sabhāyāṃ yām cakrur adhidevane
akṣeṣu kṛtyāṃ yāṃ cakruḥ punaḥ prati harāmi tām
yām te cakruḥ senāyām yām cakruḥ iṣu āyudhe dundubhau kṛtyām yām cakruḥ punar prati harāmi tām
yāṃ te kṛtyām kūpe 'vadadhuḥ śmaśāne vā nicakhnuḥ
sadmani kṛtyām yāṃ cakruḥ punaḥ prati harāmi tām
yāṃ te cakruḥ puruṣāsthe agnau saṃkasuke ca yām
mrokaṃ nirdāhaṃ kravyādaṃ punaḥ prati harāmi tām
apathenā jabhāraināṃ tāṃ pathetaḥ pra hiṇmasi
adhīro maryādhīrebhyaḥ saṃ jabhārācittyā
yaś cakāra na śaśāka kartuṃ śaśre pādam aṅgurim
cakāra bhadram asmabhyam abhago bhagavadbhyaḥ
kṛtyākṛtaṃ valaginaṃ mūlinaṃ śapatheyyam
indras taṃ hantu mahatā vadhenāgnir vidhyatv astayā
doṣaḥ gāya
bṛhat gāya
dyumat dhehi
ātharvaṇa stuhi devam savitāram
tam u stuhi yaḥ antar sindhau sūnuḥ satyasya yuvānam a drogha vācam su śevam
sa gha naḥ devaḥ savitā sāviṣat amṛtāni bhūri ubhe suṣṭutī sugātave
indrāya somam ṛtvijaḥ sunota ā ca dhāvata stotuḥ yaḥ vacaḥ śṛṇavat havam ca me
ā yam viśanti indavaḥ vayaḥ na vṛkṣam andhasaḥ virapśin vi mṛdhaḥ jahi rakṣasvinīḥ
sunota soma pāvne somam indrāya vajriṇe
yuvā jetā īśānaḥ sa puruṣṭutaḥ
pātam naḥ indrāpūṣaṇā
aditiḥ pāntu marutaḥ
apām napāt sindhavaḥ sapta pātana
pātu naḥ viṣṇuḥ uta dyauḥ
pātām naḥ dyāvāpṛthivī abhiṣṭaye
pātu grāvā
pātu somaḥ naḥ aṃhasaḥ
pātu naḥ devī subhagā sarasvatī
pātu agniḥ śivāḥ ye asya pāyavaḥ
pātām naḥ devā aśvinā śubhaḥ patī
uṣāsānaktā uta naḥ uruṣyatām
apām napāt abhihrutī gayasya cit
deva tvaṣṭar vardhaya sarvatātaye
tvaṣṭā me daivyaṃ vacaḥ parjanyo brahmaṇas patiḥ
putrair bhrātṛbhir aditir nu pātu no duṣṭaraṃ trāyamāṇaṃ sahaḥ
aṃśo bhago varuṇo mitro aryamāditiḥ pāntu marutaḥ
apa tasya dveṣo gamed abhihruto yāvayacchatrum antitam
dhiye sam aśvinā prāvataṃ na uruṣyā ṇa urujmann aprayucchan
dyauṣ pitar yāvaya ducchunā yā
ud enam uttaraṃ nayāgne ghṛtenāhuta
sam enaṃ varcasā sṛja prajayā ca bahuṃ kṛdhi
indremaṃ prataraṃ kṛdhi sajātānām asad vaśī
rāyas poṣeṇa saṃ sṛja jīvātave jarase naya
yasya kṛṇmo havir gṛhe tam agne vardhayā tvam
tasmai somo adhi bravad ayaṃ ca brahmaṇaspatiḥ
yo 'smān brahmaṇaspate 'devo abhimanyate
sarvaṃ tam randhayāsi me yajamānāya sunvate
yo naḥ soma suśaṃsino duḥśaṃsa ādideśati
vajreṇāsya mukhe jahi sa sampiṣṭo apāyati
yo naḥ somābhidāsati sanābhir yaś ca niṣṭyaḥ
apa tasya balaṃ tira mahīva dyaur vadhatmanā
yena somāditiḥ pathā mitrā vā yanty adruhaḥ
tenā no 'vasā gahi
yena soma sāhantyāsurān randhayāsi naḥ
tenā no adhi vocata
yena devā asurāṇām ojāṃsy avṛṇīdhvam
tenā naḥ śarma yacchata
yathā vṛkṣam libujā samantam pariṣasvaje eva pari svajasva mām yathā mām kāminī asaḥ yathā mat na apagā asaḥ
yathā suparṇaḥ prapatan pakṣau nihanti bhūmyām eva ni hanmi te manaḥ yathā mām kāminī asaḥ yathā mat na apagā asaḥ
yathā ime dyāvāpṛthivī sadyas paryeti sūryaḥ eva pari emi te manaḥ yathā mām kāminī asaḥ yathā mat na apagā asaḥ
vāñcha me tanvaṃ pādau vāñchākṣyau vāñcha sakthyau
akṣyau vṛṣaṇyantyāḥ keśā māṃ te kāmena śuṣyantu
mama tvā doṣaṇiśriṣaṃ kṛṇomi hṛdayaśriṣam
yathā mama kratāv aso mama cittam upāyasi
yāsāṃ nābhir ārehaṇaṃ hṛdi saṃvananaṃ kṛtam
gāvo ghṛtasya mātaro 'mūṃ saṃ vānayantu me
pṛthivyai śrotrāya vanaspatibhyo 'gnaye 'dhipataye svāhā
prāṇāyāntarikṣāya vayobhyo vāyave 'dhipataye svāhā
dive cakṣuṣe nakṣatrebhyaḥ sūryāyādhipataye svāhā
śamīm aśvatthaḥ ārūḍhaḥ
tatra puṃsuvanam kṛtam
tat vai putrasya vedanam
tat strīṣu ā bharāmasi
puṃsi vai retaḥ bhavati
tat striyām anu sicyate
tat vai putrasya vedanam
tat prajāpatiḥ abravīt
prajāpatiḥ anumatiḥ sinīvālī acīkﾱpat
straiṣūyam anyatra dadhat pumāṃsam u dadhat iha
pari dyām iva sūryo 'hīnāṃ janimāgamam
rātrī jagad ivānyaddhaṃsāt tenā te vāraye viṣam
yad brahmabhir yad ṛṣibhir yad devair viditaṃ purā
yad bhūtaṃ bhavyam āsanvat tenā te vāraye viṣam
madhvā pṛñce nadyaḥ parvatā girayo madhu
madhu paruṣṇī śīpālā śam āsne astu śaṃ hṛde
namo devavadhebhyo namo rājavadhebhyaḥ
atho ye viśyānāṃ vadhās tebhyo mṛtyo namo 'stu te
namas te adhivākāya parāvākāya te namaḥ
sumatyai mṛtyo te namo durmatyai te idaṃ namaḥ
namas te yātudhānebhyo namas te bheṣajebhyaḥ
namas te mṛtyo mūlebhyo brāhmaṇebhya idaṃ namaḥ
asthisraṃsaṃ parusraṃsam āsthitam hṛdayāmayam
balāsaṃ sarvaṃ nāśayāṅgeṣṭhā yaś ca parvasu
nir balāsaṃ balāsinaḥ kṣiṇomi muṣkaraṃ yathā
chinadmy asya bandhanaṃ mūlam urvārvā iva
nir balāsetaḥ pra patāśuṅgaḥ śiśuko yathā
atho ita iva hāyano 'pa drāhy avīrahā
uttamo asy oṣadhīnāṃ tava vṛkṣā upastayaḥ
upastir astu so 'smākaṃ yo asmāṁ abhidāsati
sabandhuś cāsabandhuś ca yo asmāṁ abhidāsati
teṣāṃ sā vṛkṣāṇām ivāhaṃ bhūyāsam uttamaḥ
yathā soma oṣadhīnām uttamo haviṣāṃ kṛtaḥ
talāśā vṛkṣāṇām ivāhaṃ bhūyāsam uttamaḥ
ābayo anābayo rasas ta ugra ābayo
ā te karambham admasi
vihahlo nāma te pitā madāvatī nāma te mātā
sa hina tvam asi yas tvam ātmānam āvayaḥ
tauvilike 'velayāvāyam ailaba ailayīt
babhruś ca babhrukarṇaś cāpehi nirāla
alasālāsi pūrva silāñjālāsy uttarā
yatheyam pṛthivī mahī bhūtānāṃ garbham ādadhe
evā te dhriyatāṃ garbho anu sūtuṃ savitave
yatheyaṃ pṛthivī mahī dādhāremān vanaspatīn
evā te dhriyatāṃ garbho anu sūtuṃ savitave
yatheyaṃ pṛthivī mahī dādhāra parvatān girīn
evā te dhriyatāṃ garbho anu sūtuṃ savitave
yatheyaṃ pṛthivī mahī dādhāra viṣṭhitaṃ jagat
evā te dhriyatāṃ garbho anu sūtuṃ savitave
īrṣyāyāḥ dhrājim prathamām prathamasyāḥ uta aparām agnim hṛdayyam śokam tam te niḥ vāpayāmasi
yathā bhūmiḥ mṛta manāḥ mṛtāt mṛtamanastarā yathā uta mamruṣaḥ manaḥ eva īrṣyoḥ mṛtam manaḥ
adaḥ yat te hṛdi śritam manaskam patayiṣṇukam tatas te īrṣyām muñcāmi niḥ ūṣmāṇam dṛteḥ iva
punantu mā devajanāḥ punantu manavo dhiyā
punantu viśvā bhūtāni pavamānaḥ punātu mā
pavamānaḥ punātu mā kratve dakṣāya jīvase
atho ariṣṭatātaye
ubhābhyāṃ deva savitaḥ pavitreṇa savena ca
asmān punīhi cakṣase
agner ivāsya dahata eti śuṣmiṇa uteva matto vilapann apāyati
anyam asmad icchatu kaṃcid avratas tapurvadhāya namo astu takmane
namo rudrāya namo astu takmane namo rājñe varuṇāya tviṣīmate
namo dive namaḥ pṛthivyai nama oṣadhībhyaḥ
ayaṃ yo abhiśocayiṣṇur viśvā rūpāṇi haritā kṛṇoṣi
tasmai te 'ruṇāya babhrave namaḥ kṛṇomi vanyāya takmane
imāḥ yāḥ tisraḥ pṛthivīḥ tāsām ha bhūmiḥ uttamā
tāsām adhi tvacaḥ aham bheṣajam sam u jagrabham
śreṣṭham asi bheṣajānām vasiṣṭham vīrudhānām somaḥ bhagaḥ iva yāmeṣu deveṣu varuṇaḥ yathā
revatīḥ anādhṛṣaḥ siṣāsavaḥ siṣāsatha
uta stha keśa dṛṃhaṇīḥ atha u ha keśa vardhanīḥ
kṛṣṇaṃ niyānaṃ harayaḥ suparṇā apo vasānā divam ut patanti
ta āvavṛtrant sadanād ṛtasyād id ghṛtena pṛthivīṃ vy ūduḥ
payasvatīḥ kṛṇuthāpa oṣadhīḥ śivā yad ejathā maruto rukmavakṣasaḥ
ūrjaṃ ca tatra sumatiṃ ca pinvata yatrā naro marutaḥ siñcathā madhu
udapruto marutas tāṃ iyarta vṛṣṭir yā viśvā nivatas pṛṇāti
ejāti glahā kanyeva tunnairuṃ tundānā patyeva jāyā
sasruṣīs tad apaso divā naktaṃ ca sasruṣīḥ
vareṇyakratur aham apo devīr upa hvaye
otā āpaḥ karmaṇyā muñcantv itaḥ praṇītaye
sadyaḥ kṛṇvantv etave
devasya savituḥ save karma kṛṇvantu mānuṣāḥ
śaṃ no bhavantv apa oṣadhīḥ śivāḥ
himavataḥ pra sravanti sindhau samaha saṅgamaḥ
āpo ha mahyaṃ tad devīr dadan hṛddyotabheṣajam
yan me akṣyor ādidyota pārṣṇyoḥ prapadoś ca yat
āpas tat sarvaṃ niṣ karan bhiṣajāṃ subhiṣaktamāḥ
sindhupatnīḥ sindhurājñīḥ sarvā yā nadya sthana
datta nas tasya bheṣajaṃ tenā vo bhunajāmahai
pañca ca yāḥ pañcāśac ca saṃyanti manyā abhi
itas tāḥ sarvā naśyantu vākā apacitām iva
sapta ca yāḥ saptatiś ca saṃyanti graivyā abhi
itas tāḥ sarvā naśyantu vākā apacitām iva
nava ca yā navatiś ca saṃyanti skandhyā abhi
itas tāḥ sarvā naśyantu vākā apacitām iva
ava mā pāpman sṛja
vaśī san mṛḍayāsi naḥ
ā mā bhadrasya loke pāpman dhehi a vihrutam
yaḥ naḥ pāpman na jahāsi tam u tvā jahimaḥ vayam
pathām anu vyāvartane anyam pāpmā anu padyatām
anyatra asmat ni ucyatu sahasra akṣaḥ amartyaḥ
yam dveṣāma tam ṛcchatu
yam u dviṣmaḥ tam id jahi
devāḥ kapota iṣito yad icchan dūto nirṛtyā idam ājagāma
tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade
śivaḥ kapota iṣito no astv anāgā devāḥ śakuno gṛhaṃ naḥ
agnir hi vipro juṣatām havir naḥ pari hetiḥ pakṣiṇī no vṛṇaktu
hetiḥ pakṣiṇī na dabhāty asmān āṣṭrī padaṃ kṛṇute agnidhāne
śivo gobhya uta puruṣebhyo no astu mā no devā iha hiṃsīt kapota
ṛcā kapotaṃ nudata praṇodam iṣaṃ madantaḥ pari gāṃ nayāmaḥ
saṃlobhayanto duritā padāni hitvā na ūrjaṃ pra padāt pathiṣṭhaḥ
parīme 'gnim arṣata parīme gām aneṣata
deveṣv akrata śravaḥ ka imāṁ ā dadharṣati
yaḥ prathamaḥ pravatam āsasāda bahubhyaḥ panthām anupaspaśānaḥ
yo 'syeśe dvipado yaś catuṣpadas tasmai yamāya namo astu mṛtyave
amūn hetiḥ patatriṇī ni etu
yat ulūkaḥ vadati mogham etat yat vā kapotaḥ padam agnau kṛṇoti
yau te dūtau nirṛte idam etaḥ a prahitau prahitau vā gṛham naḥ kapota ulūkābhyām a padam tat astu
a vairahatyāya idam ā papatyāt
su vīra tāyai idam ā sasadyāt
parāṅ eva parā vada parācīm anu saṃvatam yathā yamasya tvā gṛhe arasam praticākaśān ābhūkam praticākaśān
devā imaṃ madhunā saṃyutaṃ yavaṃ sarasvatyām adhi maṇāv acarkṛṣuḥ
indra āsīt sīrapatiḥ śatakratuḥ kīnāśā āsan marutaḥ sudānavaḥ
yas te mado 'vakeśo vikeśo yenābhihasyaṃ puruṣaṃ kṛṇoṣi
ārāt tvad anyā vanāni vṛkṣi tvaṃ śami śatavalśā vi roha
bṛhatpalāśe subhage varṣavṛddha ṛtāvari
māteva putrebhyo mṛḍa keśebhyaḥ śami
āyaṃ gauḥ pṛśnir akramīd asadan mātaram puraḥ
pitaram ca prayant svaḥ
antaś carati rocanā asya prāṇād apānataḥ
vy akhyan mahiṣaḥ svaḥ
triṃśad dhāmā vi rājati vāk pataṅgo aśiśriyat
prati vastor ahar dyubhiḥ
antar dāve juhuta su etat yātudhāna kṣayaṇam ghṛtena
ārāt rakṣāṃsi prati daha tvam agne
na naḥ gṛhāṇām upa tītapāsi
rudraḥ vaḥ grīvāḥ aśarait piśācāḥ
pṛṣṭīḥ vaḥ api śṛṇātu yātudhānāḥ
vīrudh vaḥ viśvatas vīryā yamena sam ajīgamat
abhayam mitrāvaruṇau iha astu naḥ
arciṣā attriṇaḥ nudatam pratīcaḥ
mā jñātāram mā pratiṣṭhām vidanta
mithas vighnānāḥ upa yantu mṛtyum
yasyedam ā rajo yujas tuje janā navaṃ svaḥ
indrasya rantyam bṛhat
na ādhṛṣe ā dadhṛṣate dhṛṣāṇaḥ dhṛṣitaḥ śavaḥ
purā yathā vyathiḥ śravaḥ
indrasya na ādhṛṣe śavaḥ
sa naḥ dadātu tām rayim urum piśaṅga saṃdṛśam
indraḥ patiḥ tuviṣṭamaḥ janeṣu ā
prāgnaye vācam īraya vṛṣabhāya kṣitīnām
sa naḥ parṣad ati dviṣaḥ
yo rakṣāṃsi nijūrvaty agnis tigmena śociṣā
sa naḥ parṣad ati dviṣaḥ
yaḥ parasyāḥ parāvatas tiro dhanvātirocate
sa naḥ parṣad ati dviṣaḥ
yo viśvābhi vipaśyati bhuvanā saṃ ca paśyati
sa naḥ parṣad ati dviṣaḥ
yo asya pāre rajasaḥ śukro agnir ajāyata
sa naḥ parṣad ati dviṣaḥ
vaiśvānaro na ūtaya ā pra yātu parāvataḥ
agnir naḥ suṣṭutīr upa
vaiśvānaro na āgamad imaṃ yajñaṃ sajūr upa
agnir uktheṣv aṃhasu
vaiśvānaro 'ṅgirasāṃ stomam ukthaṃ ca cākﾱpat
aiṣu dyumnaṃ svar yamat
ṛtāvānaṃ vaiśvānaram ṛtasya jyotiṣas patim
ajasraṃ gharmam īmahe
sa viśvā prati cākﾱpa ṛtūṃr ut sṛjate vaśī
yajñasya vaya uttiran
agniḥ pareṣu dhāmasu kāmo bhūtasya bhavyasya
samrād eko vi rājati
upa prāgāt sahasrākṣo yuktvā śapatho ratham
śaptāram anvichan mama vṛka ivāvimato gṛham
pari ṇo vṛṅgdhi śapatha hradam agnir ivā dahan
śaptāram atra no jahi divo vṛkṣam ivāśaniḥ
yo naḥ śapād aśapataḥ śapato yaś ca naḥ śapāt
śune peṣṭram ivāvakṣāmaṃ taṃ praty asyāmi mṛtyave
siṃhe vyāghra uta yā pṛdākau tviṣir agnau brāhmaṇe sūrye yā
indraṃ yā devī subhagā jajāna sā na aitu varcasā saṃvidānā
yā hastini dvīpini yā hiraṇye tviṣir apsu goṣu yā puruṣeṣu
indraṃ yā devī subhagā jajāna sā na aitu varcasā saṃvidānā
rathe akṣeṣv ṛṣabhasya vāje vāte parjanye varuṇasya śuṣme
indram yā devī subhagā jajāna sā na aitu varcasā saṃvidānā
rājanye dundubhāv āyatāyām aśvasya vāje puruṣasya māyau
indram yā devī subhagā jajāna sā na aitu varcasā saṃvidānā
yaśo havir vardhatām indrajūtaṃ sahasravīryaṃ subhṛtaṃ sahaskṛtam
prasarsrāṇam anu dīrghāya cakṣase haviṣmantaṃ mā vardhaya jyeṣṭhatātaye
acchā na indraṃ yaśasaṃ yaśobhir yaśasvinaṃ namasānā vidhema
sa no rāsva rāṣṭram indrajūtaṃ tasya te rātau yaśasaḥ syāma
yaśā indro yaśā agnir yaśāḥ somo ajāyata
yaśā viśvasya bhūtasya aham asmi yaśastamaḥ
abhayaṃ dyāvāpṛthivī ihāstu no 'bhayaṃ somaḥ savitā naḥ kṛṇotu
abhayaṃ no 'stūrv antarikṣaṃ saptarṣīṇāṃ ca haviṣābhayaṃ no astu
asmai grāmāya pradiśaś catasra ūrjaṃ subhūtaṃ svasti savitā naḥ kṛṇotu
aśatrv indro abhayaṃ naḥ kṛṇotv anyatra rājñām abhi yātu manyuḥ
anamitraṃ no adharād anamitraṃ na uttarāt
indrānamitraṃ naḥ paścād anamitraṃ puras kṛdhi
manase cetase dhiya ākūtaya uta cittaye
matyai śrutāya cakṣase vidhema haviṣā vayam
apānāya vyānāya prāṇāya bhūridhāyase
sarasvatyā uruvyace vidhema haviṣā vayam
mā no hāsiṣur ṛṣayo daivyā ye tanūpā ye nas tanvas tanūjāḥ
amartyā martyāṁ abhi naḥ sacadhvam āyur dhatta prataraṃ jīvase naḥ
ava jyām iva dhanvano manyuṃ tanomi te hṛdaḥ
yathā saṃmanasau bhūtvā sakhāyāv iva sacāvahai
sakhāyāv iva sacāvahā ava manyuṃ tanomi te
adhas te aśmano manyum upāsyāmasi yo guruḥ
abhi tiṣṭhāmi te manyuṃ pārṣṇyā prapadena ca
yathāvaśo na vādiṣo mama cittam upāyasi
ayam darbhaḥ vimanyukaḥ svāya cāraṇāya ca
manyoḥ vimanyukasya ayam manyu śamanaḥ ucyate
ayam yaḥ bhūri mūlaḥ samudram avatiṣṭhati darbhaḥ pṛthivyāḥ utthitaḥ manyu śamanaḥ ucyate
vi te hanavyām śaraṇim vi te mukhyām nayāmasi yathā avaśaḥ na vādiṣaḥ mama cittam upāyasi
asthād dyaur asthāt pṛthivy asthād viśvam idaṃ jagat
asthur vṛkṣā ūrdhvasvapnās tiṣṭhād rogo ayaṃ tava
śataṃ yā bheṣajāni te sahasraṃ saṃgatāni ca
śreṣṭham āsrāvabheṣajaṃ vasiṣṭhaṃ roganāśanam
rudrasya mūtram asy amṛtasya nābhiḥ
viṣāṇakā nāma vā asi pitṝṇāṃ mūlād utthitā vātīkṛtanāśanī
paro 'pehi manaspāpa kim aśastāni śaṃsasi
parehi na tvā kāmaye vṛkṣāṁ vanāni saṃ cara gṛheṣu goṣu me manaḥ
avaśasā niḥśasā yat parāśasopārima jāgrato yat svapantaḥ
agnir viśvāny apa duṣkṛtāny ajuṣṭāny āre asmad dadhātu
yad indra brahmaṇaspate 'pi mṛṣā carāmasi
pracetā na āṅgiraso duritāt pātv aṃhasaḥ
yo na jīvo 'si na mṛto devānām amṛtagarbho 'si svapna
varuṇānī te mātā yamaḥ pitārarur nāmāsi
vidma te svapna janitraṃ devajāmīnāṃ putro 'si yamasya karaṇaḥ
antako 'si mṛtyur asi taṃ tvā svapna tathā saṃ vidma sa naḥ svapna duṣvapnyāt pāhi
yathā kalāṃ yathā śaphaṃ yatharṇaṃ saṃnayanti
evā duṣvapnyaṃ sarvaṃ dviṣate saṃ nayāmasi
agniḥ prātaḥsavane pātv asmān vaiśvānaro viśvakṛd viśvaśaṃbhūḥ
sa naḥ pāvako draviṇe dadhātv āyuṣmantaḥ sahabhakṣāḥ syāma
viśve devā maruta indro asmān asmin dvitīye savane na jahyuḥ
āyuṣmantaḥ priyam eṣāṃ vadanto vayaṃ devānāṃ sumatau syāma
idaṃ tṛtīyaṃ savanaṃ kavīnām ṛtena ye camasam airayanta
te saudhanvanāḥ svar ānaśānāḥ sviṣṭiṃ no abhi vasyo nayantu
śyeno 'si gāyatrachandā anu tvā rabhe
svasti mā saṃ vahāsya yajñasyodṛci svāhā
ṛbhur asi jagacchandā anu tvā rabhe
svasti mā saṃ vahāsya yajñasyodṛci svāhā
vṛṣāsi triṣṭupchandā anu tvā rabhe
svasti mā saṃ vahāsya yajñasyodṛci svāhā
nahi te agne tanvaḥ krūram ānaṃśa martyaḥ
kapir babhasti tejanaṃ svaṃ jarāyu gaur iva
meṣa iva vai saṃ ca vi corv acyase yad uttaradrāv uparaś ca khādataḥ
śīrṣṇā śiro 'psasāpso ardayann aṃśūn babhasti haritebhir āsabhiḥ
suparṇā vācam akratopa dyavy ākhare kṛṣṇā iṣirā anartiṣuḥ
ni yan niyanti uparasya niṣkṛtiṃ purū reto dadhire sūryaśritaḥ
hatam tardam samaṅkam ākhum aśvinā
chinttam śiraḥ
api pṛṣṭīḥ śṛṇītam
yavān na id adān api nahyatam mukham
atha abhayam kṛṇutam dhānyāya
tarda hai
pataṅga hai
jabhya hai upakvasa
brahmā iva asaṃsthitam haviḥ an adantaḥ imān yavān a hiṃsantaḥ apodita
tardā pate vaghā pate tṛṣṭa jambhāḥ ā śṛṇota me
ye āraṇyāḥ vyadvarāḥ ye ke ca stha vyadvarāḥ tān sarvān jambhayāmasi
vāyoḥ pūtaḥ pavitreṇa pratyaṅ somo ati drutaḥ
indrasya yujaḥ sakhā
āpo asmān mātaraḥ sūdayantu ghṛtena no ghṛtapvaḥ punantu
viśvaṃ hi ripraṃ pravahanti devīr ud id ābhyaḥ śucir ā pūta emi
yat kiṃ cedaṃ varuṇa daivye jane 'bhidrohaṃ manuṣyāś caranti
acittyā cet tava dharma yuyopima mā nas tasmād enaso deva rīriṣaḥ
ut sūryo diva eti puro rakṣāṃsi nijūrvan
ādityaḥ parvatebhyo viśvadṛṣṭo adṛṣṭahā
ni gāvo goṣṭhe asadan ni mṛgāso avikṣata
ny ūrmayo nadīnāṃ ny adṛṣṭā alipsata
āyurdadaṃ vipaścitaṃ śrutāṃ kaṇvasya vīrudham
ābhāriṣaṃ viśvabheṣajīm asyādṛṣṭān ni śamayat
dyauś ca ma idaṃ pṛthivī ca pracetasau śukro bṛhan dakṣiṇayā pipartu
anu svadhā cikitām somaḥ agniḥ
vāyuḥ naḥ pātu savitā bhagaḥ ca
punaḥ prāṇaḥ punar ātmā na aitu punaś cakṣuḥ punar asur na aitu
vaiśvānaro no adabdhas tanūpā antas tiṣṭhāti duritāni viśvā
saṃ varcasā payasā saṃ tanūbhir aganmahi manasā saṃ śivena
tvaṣṭā no atra varīyaḥ kṛṇotv anu no mārṣṭu tanvo yad viriṣṭam
idaṃ tad yuja uttaram indraṃ śumbhāmy aṣṭaye
asya kṣatraṃ śriyaṃ mahīṃ vṛṣṭir iva vardhayā tṛṇam
asmai kṣatram agnīṣomāv asmai dhārayataṃ rayim
imaṃ rāṣṭrasyābhīvarge kṛṇutam yuja uttaram
sabandhuś cāsabandhuś ca yo asmāṁ abhidāsati
sarvaṃ taṃ randhayāsi me yajamānāya sunvate
ye panthāno bahavo devayānā antarā dyāvāpṛthivī saṃcaranti
teṣām ajyāniṃ yatamo vahāti tasmai mā devāḥ pari datteha sarve
grīṣmo hemantaḥ śiśiro vasantaḥ śarad varṣāḥ svite no dadhāta
ā no goṣu bhajatā prajāyāṃ nivāta id vaḥ śaraṇe syāma
idāvatsarāya parivatsarāya saṃvatsarāya kṛṇutā bṛhan namaḥ
teṣāṃ vayaṃ sumatau yajñiyānām api bhadre saumanase syāma
mā no devā ahir vadhīt satokānt sahapuruṣān
saṃyataṃ na vi ṣparad vyāttaṃ na saṃ yaman namo devajanebhyaḥ
namo 'stv asitāya namas tiraścirājaye
svajāya babhrave namo namo devajanebhyaḥ
saṃ te hanmi datā dataḥ sam u te hanvā hanū
saṃ te jihvayā jihvāṃ sam v āsnāha āsyam
idam id vai u bheṣajam
idam rudrasya bheṣajam yena iṣum eka tejanām śata śalyām apabravat
jālāṣeṇa abhi siñcata
jālāṣeṇa upa siñcata
jālāṣam ugram bheṣajam
tena naḥ mṛḍa jīvase
śam ca naḥ mayaḥ ca naḥ
mā ca naḥ kim cana amamat
kṣamā rapaḥ
viśvam naḥ astu bheṣajam
sarvam naḥ astu bheṣajam
yaśasaṃ mendro maghavān kṛṇotu yaśasaṃ dyāvāpṛthivī ubhe ime
yaśasaṃ mā devaḥ savitā kṛṇotu priyo dātur dakṣiṇāyā iha syām
yathendro dyāvāpṛthivyor yaśasvān yathāpa oṣadhīṣu yaśasvatīḥ
evā viśveṣu deveṣu vayaṃ sarveṣu yaśasaḥ syāma
yaśā indro yaśā agnir yaśāḥ somo ajāyata
yaśā viśvasya bhūtasyāham asmi yaśastamaḥ
anaḍudbhyas tvaṃ prathamaṃ dhenubhyas tvam arundhati
adhenave vayase śarma yaccha catuṣpade
śarma yacchatv oṣadhiḥ saha devīr arundhatī
karat payasvantaṃ goṣṭham ayakṣmāṁ uta pūruṣān
viśvarūpāṃ subhagām acchāvadāmi jīvalām
sā no rudrasyāstāṃ hetiṃ dūraṃ nayatu gobhyaḥ
ayam ā yāty aryamā purastād viṣitastupaḥ
asyā icchann agruvai patim uta jāyām ajānaye
aśramad iyam aryamann anyāsāṃ samanaṃ yatī
aṅgo nv aryamann asyā anyāḥ samanam āyati
dhātā dādhāra pṛthivīm dhātā dyām uta sūryam
dhātāsyā agruvai patim dadhātu pratikāmyam
mahyam āpo madhumad erayantāṃ mahyaṃ sūro abharaj jyotiṣe kam
mahyaṃ devā uta viśve tapojā mahyaṃ devaḥ savitā vyaco dhāt
ahaṃ viveca pṛthivīm uta dyām aham ṛtūṃr ajanayaṃ sapta sākam
ahaṃ satyam anṛtaṃ yad vadāmy ahaṃ daivīṃ pari vācam viśaś ca
ahaṃ jajāna pṛthivīm uta dyām aham ṛtūṃr ajanayaṃ sapta sindhūn
ahaṃ satvam anṛtaṃ yad vadāmi yo agnīṣomāv ajuṣe sakhāyā
vaiśvānaraḥ raśmibhiḥ naḥ punātu vātaḥ prāṇena iṣiraḥ nabhobhiḥ
dyāvāpṛthivī payasā payasvatī ṛtāvarī yajñiye naḥ punītām
vaiśvānarīm sūnṛtām ā rabhadhvam yasyāḥ āśāḥ tanvaḥ vīta pṛṣṭhāḥ
tayā gṛṇantaḥ sadhamādeṣu vayam syāma patayaḥ rayīnām
vaiśvānarīm varcase ā rabhadhvam śuddhāḥ bhavantaḥ śucayaḥ pāvakāḥ
iha iḍayā sadhamādam madantaḥ jyok paśyema sūryam uccarantam
yat te devī nirṛtiḥ ābabandha dāma grīvāsu avimokyam yat tat te vi syāmi āyuṣe varcase balāya
adomadam annam addhi prasūtaḥ
namaḥ astu te nirṛte tigma tejaḥ
ayasmayān vi cṛta bandha pāśān
yamaḥ mahyam punar id tvām dadāti
tasmai yamāya namaḥ astu mṛtyave
ayasmaye drupade bedhiṣe iha abhihitaḥ mṛtyubhiḥ ye sahasram
yamena tvam pitṛbhiḥ saṃvidānaḥ uttamam nākam adhi rohaya imam
sam sam id yuvase vṛṣan agne viśvāni aryaḥ ā
iḍaḥ pade sam idhyase
sa naḥ vasūni ā bhara
saṃ jānīdhvaṃ saṃ pṛcyadhvaṃ saṃ vo manāṃsi jānatām
devā bhāgaṃ yathā pūrve saṃjānānā upāsate
samāno mantraḥ samitiḥ samānī samānaṃ vrataṃ saha cittam eṣām
samānena vo haviṣā juhomi samānaṃ ceto abhisaṃviśadhvam
samānī va ākūtiḥ samānā hṛdayāni vaḥ
samānam astu vo manaḥ yathā vaḥ susahāsati
ava manyuḥ
ava āyatā
ava bāhū manaḥ yujā
parāśara tvam teṣām parāñcam śuṣmam ardaya
adha naḥ rayim ā kṛdhi
nirhastebhyaḥ nairhastam yam devāḥ śarum asyatha vṛścāmi śatrūṇām bāhūn anena haviṣā aham
indraḥ cakāra prathamam nairhastam asurebhyaḥ
jayantu satvānaḥ mama sthireṇa indreṇa medinā
nirhastaḥ śatruḥ abhidāsan astu ye senābhiḥ yudham āyanti asmān
sam arpaya indra mahatā vadhena
drātu eṣām aghahāraḥ vividdhaḥ
ātanvānāḥ āyacchantaḥ asyantaḥ ye ca dhāvatha nirhastāḥ śatravaḥ sthana
indraḥ vaḥ adya parāśarīt
nirhastāḥ santu śatravaḥ
santu
aṅgā eṣām mlāpayāmasi
atha eṣām indra vedāṃsi śataśas vi bhajāmahai
pari vartmāni sarvata indraḥ pūṣā ca sasratuḥ
muhyantv adyāmūḥ senā amitrāṇāṃ parastarām
mūḍhā amitrāś caratāśīrṣāṇa ivāhayaḥ
teṣāṃ vo agnimūḍhānām indro hantu varaṃ varam
aiṣu nahya vṛṣājinaṃ hariṇasya bhiyaṃ kṛdhi
parāṅ amitra eṣatv arvācī gaur upeṣatu
āyam agant savitā kṣureṇoṣṇena vāya udakenehi
ādityā rudrā vasava undantu sacetasaḥ somasya rājño vapata pracetasaḥ
aditiḥ śmaśru vapatv āpa undantu varcasā
cikitsatu prajāpatir dīrghāyutvāya cakṣase
yenāvapat savitā kṣureṇa somasya rājño varuṇasya vidvān
tena brahmāṇo vapatedam asya gomān aśvavān ayam astu prajāvān
girāv aragarāṭeṣu hiraṇye goṣu yad yaśaḥ
surāyāṃ sicyamānāyāṃ kīlāle madhu tan mayi
aśvinā sāragheṇa mā madhunāṅktaṃ śubhas patī
yathā bhargasvatīṃ vācam āvadāni janāṁ anu
mayi varco atho yaśo 'tho yajñasya yat payaḥ
tan mayi prajāpatir divi dyām iva dṛṃhatu
yathā māṃsam yathā surā yathā akṣāḥ adhidevane yathā puṃsaḥ vṛṣaṇyataḥ striyām nihanyate manaḥ eva te aghnye manaḥ adhi vatse ni hanyatām
yathā hastī hastinyāḥ padena padam udyuje
yathā puṃso vṛṣaṇyata striyāṃ nihanyate manaḥ
evā te aghnye mano 'dhi vatse ni hanyatām
yathā pradhir yathopadhir yathā nabhyaṃ pradhāv adhi
yathā puṃso vṛṣaṇyata striyāṃ nihanyate manaḥ
evā te aghnye mano 'dhi vatse ni hanyatām
yad annam admi bahudhā virūpaṃ hiraṇyam aśvam uta gām ajām avim
yad eva kiṃ ca pratijagrahāham agniṣ ṭaddhotā suhutaṃ kṛṇotu
yan mā hutam ahutam ājagāma dattaṃ pitṛbhir anumataṃ manuṣyaiḥ
yasmān me mana ud iva rārajīty agniṣ ṭaddhotā suhutaṃ kṛṇotu
yad annam admy anṛtena devā dāsyann adāsyann uta saṃgṛṇāmi
vaiśvānarasya mahato mahimnā śivaṃ mahyaṃ madhumad astv annam
yathā asitaḥ prathayate vaśāṁ anu vapūṃṣi kṛṇvan asurasya māyayā eva te śepaḥ sahasā ayam arkaḥ aṅgena aṅgam saṃsamakam kṛṇotu
yathā pasaḥ tāyādaram vātena sthūla bham kṛtam yāvat parasvataḥ pasaḥ tāvat te vardhatām pasaḥ
yāvadaṅgīnam pārasvatam hāstinam gārdabham ca yat yāvat aśvasya vājinaḥ tāvat te vardhatām pasaḥ
ā iha yātu varuṇaḥ somaḥ agniḥ
bṛhaspatiḥ vasubhiḥ ā iha yātu
asya śriyam upasaṃyāta sarve ugrasya cettuḥ saṃmanasaḥ sajātāḥ
yaḥ vaḥ śuṣmaḥ hṛdayeṣu antar ākūtiḥ yā vaḥ manasi praviṣṭā tān sīvayāmi haviṣā ghṛtena
mayi sajātāḥ ramatiḥ vaḥ astu
iha eva sta
mā apa yāta adhi asmat
pūṣā parastāt apatham vaḥ kṛṇotu
vāstoṣpatiḥ anu vaḥ johavītu
mayi sajātāḥ ramatiḥ vaḥ astu
saṃ vaḥ pṛcyantāṃ tanvaḥ saṃ manāṃsi sam u vratā
sam vo 'yam brahmaṇaspatir bhagaḥ saṃ vo ajīgamat
saṃjñapanaṃ vo manaso 'tho saṃjñapanam hṛdaḥ
atho bhagasya yacchrāntaṃ tena saṃjñapayāmi vaḥ
yathādityā vasubhiḥ saṃbabhūvur marudbhir ugrā ahṛṇīyamānāḥ
evā triṇāmann ahṛṇīyamāna imān janānt saṃmanasas kṛdhīha
niḥ amum nuda okasaḥ sapatnaḥ yaḥ pṛtanyati nairbādhyena haviṣā
indraḥ enam parāśarīt
paramām tam parāvatam indraḥ nudatu vṛtrahā yatas na punar āyati śaśvatībhyaḥ samābhyaḥ
etu tisraḥ parāvataḥ
etu pañca janāṁ ati
etu tisraḥ ati rocanāḥ yatas na punar āyati śaśvatībhyaḥ samābhyaḥ yāvat sūryaḥ asat divi
ya enaṃ pariṣīdanti samādadhati cakṣase
saṃpreddho agnir jihvābhir ud etu hṛdayād adhi
agneḥ sāṃtapanasyāham āyuṣe padam ā rabhe
addhātir yasya paśyati dhūmam udyantam āsyataḥ
yo asya samidhaṃ veda kṣatriyeṇa samāhitām
nābhihvāre padaṃ ni dadhāti sa mṛtyave
nainaṃ ghnanti paryāyiṇo na sannāṁ ava gacchati
agner yaḥ kṣatriyo vidvān nāma gṛhṇāti āyuṣe
asthād dyaur asthāt pṛthivy asthād viśvam idaṃ jagat
āsthāne parvatā asthu sthāmny aśvāṁ atiṣṭhipam
ya udānaṭ parāyaṇaṃ ya udānaṇ nyāyanam
āvartanam nivartanaṃ yo gopā api taṃ huve
jātavedo ni vartaya śataṃ te santv āvṛtaḥ
sahasraṃ ta upāvṛtas tābhir naḥ punar ā kṛdhi
tena bhūtena haviṣāyam ā pyāyatāṃ punaḥ
jāyām yām asmā āvākṣus tām rasenābhi vardhatām
abhi vardhatāṃ payasābhi rāṣṭreṇa vardhatām
rayyā sahasravarcasemau stām anupakṣitau
tvaṣṭā jāyām ajanayat tvaṣṭāsyai tvāṃ patim
tvaṣṭā sahasram āyūṃṣi dīrgham āyuḥ kṛṇotu vām
ayaṃ no nabhasas patiḥ saṃsphāno abhi rakṣatu
asamātim gṛheṣu naḥ
tvaṃ no nabhasas pate ūrjaṃ gṛheṣu dhāraya
ā puṣṭam etv ā vasu
deva saṃsphāna sahasrāpoṣasyeśiṣe
tasya no rāsva tasya no dhehi tasya te bhaktivāṃsaḥ syāma
antarikṣeṇa patati viśvā bhūtāvacākaśat
śuno divyasya yan mahas tenā te haviṣā vidhema
ye trayaḥ kālakāñjā divi devā iva śritāḥ
tānt sarvān ahva ūtaye 'smā ariṣṭatātaye
apsu te janma divi te sadhasthaṃ samudre antar mahimā te pṛthivyām
śuno divyasya yan mahas tenā te haviṣā vidhema
yantāsi yachase hastāv apa rakṣāṃsi sedhasi
prajāṃ dhanaṃ ca gṛhṇānaḥ parihasto abhūd ayam
parihasta vi dhāraya yoniṃ garbhāya dhātave
maryāde putram ā dhehi taṃ tvam ā gamayāgame
yaṃ parihastam abibhar aditiḥ putrakāmyā
tvaṣṭā tam asyā ā badhnād yathā putraṃ janāditi
āgachata āgatasya nāma gṛhṇāmy āyataḥ
indrasya vṛtraghno vanve vāsavasya śatakratoḥ
yena sūryāṃ sāvitrīm aśvinohatuḥ pathā
tena mām abravīd bhago jayām ā vahatād iti
yas te 'ṅkuśo vasudāno bṛhann indra hiraṇyayaḥ
tenā janīyate jāyāṃ mahyaṃ dhehi śacīpate
apacitaḥ pra patata suparṇo vasater iva
sūryaḥ kṛṇotu bheṣajaṃ candramā vo 'pochatu
eny ekā śyeny ekā kṛṣṇaikā rohiṇī dve
sarvāsām agrabhaṃ nāmāvīraghnīr apetana
asūtikā rāmāyaṇy apacit pra patiṣyati
glaur itaḥ pra patiṣyati sa galunto naśiṣyati
vīhi svām āhutiṃ juṣāṇo manasā svāhā manasā yad idaṃ juhomi
yasyās ta āsani ghore juhomy eṣāṃ baddhānām avasarjanāya kam
bhūmir iti tvābhipramanvate janā nirṛtir iti tvāhaṃ pari veda sarvataḥ
bhūte haviṣmatī bhavaiṣa te bhāgo yo asmāsu
muñcemān amūn enasaḥ svāhā
evo ṣv asman nirṛte 'nehā tvam ayasmayān vi cṛtā bandhapāśān
yamo mahyaṃ punar it tvāṃ dadāti tasmai yamāya namo astu mṛtyave
ayasmaye drupade bedhiṣa ihābhihito mṛtyubhir ye sahasram
yamena tvaṃ pitṛbhiḥ saṃvidāna uttamaṃ nākam adhi rohayemam
varaṇaḥ vārayātai ayam devaḥ vanaspatiḥ
yakṣmaḥ yaḥ asmin āviṣṭaḥ tam u devāḥ avīvaran
indrasya vacasā vayam mitrasya varuṇasya ca devānām sarveṣām vācā yakṣmam te vārayāmahe
yathā vṛtraḥ imāḥ āpaḥ tastambha viśvadhā yatīḥ eva te agninā yakṣmam vaiśvānareṇa vāraye
vṛṣā indrasya vṛṣā divaḥ vṛṣā pṛthivyāḥ ayam vṛṣā viśvasya bhūtasya
tvam eka vṛṣaḥ bhava
samudraḥ īśe sravatām
agniḥ pṛthivyāḥ vaśī
candramāḥ nakṣatrāṇām īśe
tvam eka vṛṣaḥ bhava
samrāj asi asurāṇām kakud manuṣyānām
devānām ardha bhāj asi
tvam eka vṛṣaḥ bhava
ā tvāhārṣam antar abhūr dhruvas tiṣṭhāvicācalat
viśas tvā sarvā vāñchantu mā tvad rāṣṭram adhi bhraśat
ihaivaidhi māpa cyoṣṭhāḥ parvata ivāvicācalat
indra iveha dhruvas tiṣṭheha rāṣṭram u dhāraya
indra etam adīdharat dhruvaṃ dhruveṇa haviṣā
tasmai somo adhi bravad ayaṃ ca brahmaṇaspatiḥ
dhruvā dyaur dhruvā pṛthivī dhruvaṃ viśvam idaṃ jagat
dhruvāsaḥ parvatā ime dhruvo rājā viśām ayam
dhruvaṃ te rājā varuṇo dhruvam devo bṛhaspatiḥ
dhruvaṃ ta indraś cāgniś ca rāṣṭraṃ dhārayatāṃ dhruvam
dhruvo 'cyutaḥ pra mṛṇīhi śatrūn chatrūyato 'dharān pādayasva
sarvā diśaḥ saṃmanasaḥ sadhrīcīr dhruvāya te samitiḥ kalpatām iha
idaṃ yat preṇyaḥ śiro dattaṃ somena vṛṣṇyam
tataḥ pari prajātena hārdiṃ te śocayāmasi
śocayāmasi te hārdiṃ śocayāmasi te manaḥ
vātaṃ dhūma iva sadhryaṅ mām evānv etu te manaḥ
mahyaṃ tvā mitrāvaruṇau mahyaṃ devī sarasvatī
mahyaṃ tvā madhyaṃ bhūmyā ubhāv antau sam asyatām
yām te rudraḥ iṣum āsyat aṅgebhyaḥ hṛdayāya ca idam tām adya tvat vayam viṣūcīm vi vṛhāmasi
yāḥ te śatam dhamanayaḥ aṅgāni anu viṣṭhitāḥ tāsām te sarvāsām vayam niḥ viṣāṇi hvayāmasi
namaḥ te rudrā asyate
namaḥ pratihitāyai
namaḥ visṛjyamānāyai
namaḥ nipatitāyai
imaṃ yavam aṣṭāyogaiḥ ṣaḍyogebhir acarkṛṣuḥ
tenā te tanvo rapo 'pācīnam apa vyaye
nyag vāto vāti nyak tapati sūryaḥ
nīcīnam aghnyā duhe nyag bhavatu te rapaḥ
āpa id vā u bheṣajīr āpo amīvacātanīḥ
āpo viśvasya bheṣajīs tās te kṛṇvantu bheṣajam
vāta raṃhāḥ bhava vājin yujyamānaḥ
indrasya yāhi prasave manaḥ javāḥ
yuñjantu tvā marutaḥ viśva vedasaḥ
ā te tvaṣṭā patsu javam dadhātu
javaḥ te arvat nihitaḥ guhā yaḥ śyene vāte uta yaḥ acarat parīttaḥ tena tvam vājin balavān balena ājim jaya samane pārayiṣṇuḥ
tanūḥ te vājin tanvam nayantī vāmam asmabhyam dhāvatu śarma tubhyam
a hrutaḥ mahaḥ dharuṇāya devaḥ divi iva jyotiḥ svam ā mimīyāt
yamo mṛtyur aghamāro nirṛtho babhruḥ śarvo 'stā nīlaśikhaṇḍaḥ
devajanāḥ senayottasthivāṃsas te asmākaṃ pari vṛñjantu vīrān
manasā homair harasā ghṛtena śarvāyāstra uta rājñe bhavāya
namasyebhyo nama ebhyaḥ kṛṇomy anyatrāsmad aghaviṣā nayantu
trāyadhvaṃ no aghaviṣābhyo vadhād viśve devā maruto viśvavedasaḥ
agnīṣomā varuṇaḥ pūtadakṣā vātāparjanyayoḥ sumatau syāma
saṃ vo manāṃsi saṃ vratā sam ākūtīr namāmasi
amī ye vivratā sthana tān vaḥ saṃ namayāmasi
ahaṃ gṛbhṇāmi manasā manāṃsi mama cittam anu cittebhirete
mama vaśeṣu hṛdayāni vaḥ kṛṇomi mama yātam anuvartmāna eta
ote me dyāvāpṛthivī otā devī sarasvatī
otau ma indraś cāgniś cardhyāsmedaṃ sarasvati
aśvattho devasadanas tṛtīyasyām ito divi
tatrāmṛtasya cakṣaṇam devāḥ kuṣṭham avanvata
hiraṇyayī naur acaraddhiraṇyabandhanā divi
tatrāmṛtasya puṣpaṃ devāḥ kuṣṭham avanvata
garbho asy oṣadhīnāṃ garbho himavatām uta
garbho viśvasya bhūtasyemaṃ me agadaṃ kṛdhi
yāḥ oṣadhayaḥ soma rājñīḥ bahvīḥ śata vicakṣaṇāḥ bṛhaspati prasūtāḥ tāḥ naḥ muñcantu aṃhasaḥ
muñcantu mā śapathyāt atha u varuṇyāt uta atha u yamasya paḍvīśāt viśvasmāt deva kilbiṣāt
yat cakṣuṣā manasā yat ca vācā upārima jāgrataḥ yat svapantaḥ somaḥ tāni svadhayā naḥ punātu
abhibhūr yajño abhibhūr agnir abhibhūḥ somo abhibhūr indraḥ
abhy ahaṃ viśvāḥ pṛtanā yathāsāny evā vidhemāgnihotrā idaṃ haviḥ
svadhāstu mitrāvaruṇā vipaścitā prajāvat kṣatraṃ madhuneha pinvatam
bādhethāṃ dūraṃ nirṛtiṃ parācaiḥ kṛtaṃ cid enaḥ pra mumuktam asmat
imaṃ vīram anu harṣadhvam ugram indraṃ sakhāyo anu saṃ rabhadhvam
grāmajitaṃ gojitaṃ vajrabāhuṃ jayantam ajma pramṛṇantam ojasā
indro jayāti na parā jayātā adhirājo rājasu rājayātai
carkṛtya īḍyo vandyaś copasadyo namasyo bhaveha
tvam indrādhirājaḥ śravasyus tvaṃ bhūr abhibhūtir janānām
tvaṃ daivīr viśa imā vi rājāyuṣmat kṣatram ajaraṃ te astu
prācyā diśas tvam indrāsi rājotodīcyā diśo vṛtrahaṃ chatruho 'si
yatra yanti srotyās taj jitaṃ te dakṣiṇato vṛṣabha eṣi havyaḥ
abhi tvendra varimataḥ purā tvāṃhūraṇāddhuve
hvayāmy ugraṃ cettāraṃ puruṇāmānam ekajam
yo adya senyo vadho jighāṃsan na udīrate
indrasya tatra bāhū samantaṃ pari dadmaḥ
pari dadma indrasya bāhū samantaṃ trātus trāyatāṃ naḥ
deva savitaḥ soma rājant sumanasaṃ mā kṛṇu svastaye
devā aduḥ sūryo dyaur adāt pṛthivy adāt
tisraḥ sarasvatīr aduḥ sacittā viṣadūṣaṇam
yad vo devā upajīkā āsiñcan dhanvany udakam
tena devaprasūtenedaṃ dūṣayatā viṣam
asurāṇāṃ duhitāsi sā devānām asi svasā
divas pṛthivyāḥ sambhūtā sā cakarthārasaṃ viṣam
ā vṛṣāyasva śvasihi vardhasva prathayasva ca
yathāṅgaṃ vardhatāṃ śepas tena yoṣitam ij jahi
yena kṛśaṃ vājayanti yena hinvanty āturam
tenāsya brahmaṇaspate dhanur ivā tānayā pasaḥ
āhaṃ tanomi te paso adhi jyām iva dhanvani
kramasvarśa iva rohitam anavaglāyatā sadā
yathāyaṃ vāho aśvinā samaiti saṃ ca vartate
evā mām abhi te manaḥ samaitu saṃ ca vartatām
āhaṃ khidāmi te mano rājāśvaḥ pṛṣṭyām iva
reṣmachinnam yathā tṛṇaṃ mayi te veṣṭatāṃ manaḥ
āñjanasya madughasya kuṣṭhasya naladasya ca
turo bhagasya hastābhyām anurodhanam ud bhare
saṃdānaṃ vo bṛhaspatiḥ saṃdānaṃ savitā karat
saṃdānaṃ mitro aryamā saṃdānaṃ bhago aśvinā
sam paramānt sam avamān atho saṃ dyāmi madhyamān
indras tān pary ahār dāmnā tān agne saṃ dyā tvam
amī ye yudham āyanti ketūn kṛtvānīkaśaḥ
indras tān pary ahār dāmnā tān agne saṃ dyā tvam
ādānena saṃdānena amitrān ā dyāmasi
apānāḥ ye ca eṣām prāṇāḥ asunā asūn sam achidan
idam ādānam akaram tapasā indreṇa saṃśitam
amitrāḥ ye atra naḥ santi tān agne ā dya tvam
ā enān dyatām indra agnī somaḥ rājā ca medinau
indraḥ marutvān ādānam amitrebhyaḥ kṛṇotu naḥ
yathā manaḥ manasketaiḥ parāpatati āśumat eva tvam kāse pra pata manasaḥ anu pravāyyam
yathā bāṇaḥ su saṃśitaḥ parāpatati āśumat eva tvam kāse pra pata pṛthivyāḥ anu saṃvatam
yathā sūryasya raśmayaḥ parāpatanti āśumat eva tvam kāse pra pata samudrasya anu vikṣaram
āyane te parāyaṇe dūrvāḥ rohantu puṣpiṇīḥ
utsaḥ vā tatra jāyatām hradaḥ vā puṇḍarīkavān
apām idam nyayanam samudrasya niveśanam
madhye hradasya naḥ gṛhāḥ
parācīnā mukhā kṛdhi
himasya tvā jarāyuṇā śāle pari vyayāmasi
śīta hradā hi naḥ bhuvaḥ
agniḥ kṛṇotu bheṣajam
viśvajit trāyamāṇāyai mā pari dehi
trāyamāṇe dvipāc ca sarvaṃ no rakṣa catuṣpād yac ca naḥ svam
trāyamāṇe viśvajite mā pari dehi
viśvajid dvipāc ca sarvaṃ no rakṣa catuṣpād yac ca naḥ svam
viśvajit kalyāṇyai mā pari dehi
kalyāṇi dvipāc ca sarvaṃ no rakṣa catuṣpād yac ca naḥ svam
kalyāṇi sarvavide mā pari dehi
sarvavid dvipāc ca sarvaṃ no rakṣa catuṣpād yac ca naḥ svam
tvaṃ no medhe prathamā gobhir aśvebhir ā gahi
tvaṃ sūryasya raśmibhis tvam no asi yajñiyā
medhām ahaṃ prathamāṃ brahmaṇvatīṃ brahmajūtām ṛṣiṣṭutām
prapītāṃ brahmacāribhir devānām avase huve
yāṃ medhām ṛbhavo vidur yāṃ medhām asurā viduḥ
ṛṣayo bhadrāṃ medhāṃ yāṃ vidus tāṃ mayy ā veśayāmasi
yām ṛṣayo bhūtakṛto medhāṃ medhāvino viduḥ
tayā mām adya medhayāgne medhāvinaṃ kṛṇu
medhāṃ sāyaṃ medhāṃ prātar medhāṃ madhyandinaṃ pari
medhāṃ sūryasya raśmibhir vacasā veśayāmahe
pippalī kṣipta bheṣajī uta atividdha bheṣajī
tām devāḥ sam akalpayan
iyam jīvitavai alam
pippalyaḥ sam avadanta āyatīḥ jananāt adhi
yam jīvam aśnavāmahai na sa riṣyāti pūruṣaḥ
asurāḥ tvā ni akhanan
devāḥ tvā ud avapan punar vātīkṛtasya bheṣajīm atha u kṣiptasya bheṣajīm
pratno hi kam īḍyo adhvareṣu sanāc ca hotā navyaś ca satsi
svām cāgne tanvaṃ piprāyasvāsmabhyaṃ ca saubhagam ā yajasva
jyeṣṭhaghnyāṃ jāto vicṛtor yamasya mūlabarhaṇāt pari pāhy enam
aty enam neṣad duritāni viśvā dīrghāyutvāya śataśāradāya
vyāghre 'hny ajaniṣṭa vīro nakṣatrajā jāyamānaḥ suvīraḥ
sa mā vadhīt pitaraṃ vardhamāno mā mātaraṃ pra minīj janitrīm
imam me agne puruṣam mumugdhi ayam yaḥ baddhaḥ su yataḥ lālapīti
atas adhi te kṛṇavat bhāgadheyam yadā an unmaditaḥ asati
agniḥ te ni śamayatu yadi te manaḥ udyutam
kṛṇomi vidvān bheṣajam yathā an unmaditaḥ asasi
deva enasāt unmaditam unmattam rakṣasaḥ pari
kṛṇomi vidvān bheṣajam yadā an unmaditaḥ asati
punar tvā duḥ apsarasaḥ punar indraḥ punar bhagaḥ
punar tvā duḥ viśve devāḥ yathā an unmaditaḥ asasi
mā jyeṣṭham vadhīt ayam agne eṣām
mūla barhaṇāt pari pāhi enam
sa grāhyāḥ pāśān vi cṛta prajānan
tubhyam devāḥ anu jānantu viśve
ud muñca pāśān tvam agne eṣām trayaḥ tribhiḥ utsitāḥ yebhiḥ āsan
sa grāhyāḥ pāśān vi cṛta prajānan
pitāputrau mātaram muñca sarvān
yebhiḥ pāśaiḥ parivittaḥ vibaddhaḥ aṅge aṅge ārpitaḥ utsitaḥ ca vi te mucyantām
vimucaḥ hi santi
bhrūṇa ghni pūṣan duritāni mṛkṣva
trite devāḥ amṛjata etat enaḥ
tritaḥ enat manuṣyeṣu mamṛje
tatas yadi tvā grāhiḥ ānaśe tām te devāḥ brahmaṇā nāśayantu
marīcīḥ dhūmān pra viśa anu pāpman
udārān gaccha uta vā nīhārān
nadīnām phenāṁ anu tān vi naśya
bhrūṇa ghni pūṣan duritāni mṛkṣva
dvādaśadhā nihitam
tritasya apamṛṣṭam manuṣya enasāni
tatas yadi tvā grāhiḥ ānaśe tām te devāḥ brahmaṇā nāśayantu
yad devā devaheḍanaṃ devāsaś cakṛma vayam
ādityās tasmān no yūyamṛtasyartena muñcata
ṛtasyartenādityā yajatrā muñcateha naḥ
yajñaṃ yad yajñavāhasaḥ śikṣanto nopaśekima
medasvatā yajamānāḥ srucājyāni juhvataḥ
akāmā viśve vo devāḥ śikṣanto nopa śekima
yad vidvāṃso yad avidvāṃsa enāṃsi cakṛmā vayam
yūyaṃ nas tasmān muñcata viśve devāḥ sajoṣasaḥ
yadi jāgrad yadi svapann ena enasyo 'karam
bhūtaṃ mā tasmād bhavyaṃ ca drupadād iva muñcatām
drupadād iva mumucānaḥ svinnaḥ snātvā malād iva
pūtaṃ pavitreṇevājyaṃ viśve śumbhantu mainasaḥ
yad yāmaṃ cakrur nikhananto agre kārṣīvaṇā annavido na vidyayā
vaivasvate rājani taj juhomy atha yajñiyaṃ madhumad astu no 'nnam
vaivasvataḥ kṛṇavad bhāgadheyaṃ madhubhāgo madhunā saṃ sṛjāti
mātur yad ena iṣitaṃ na āgan yad vā pitā 'parāddho jihīḍe
yadīdaṃ mātur yadi pitur naḥ pari bhrātuḥ putrāc cetasa ena āgan
yāvanto asmān pitaraḥ sacante teṣāṃ sarveṣāṃ śivo astu manyuḥ
apamityam apratīttaṃ yad asmi yamasya yena balinā carāmi
idaṃ tad agne anṛṇo bhavāmi tvaṃ pāśān vicṛtaṃ vettha sarvān
ihaiva santaḥ prati dadma enaj jīvā jīvebhyo ni harāma enat
apamitya dhānyaṃ yajjaghāsāham idaṃ tad agne anṛṇo bhavāmi
anṛṇā asminn anṛṇāḥ parasmin tṛtīye loke anṛṇāḥ syāma
ye devayānāḥ pitṛyāṇaś ca lokāḥ sarvān patho anṛṇā ā kṣiyema
yaddhastābhyāṃ cakṛma kilbiṣāṇy akṣāṇāṃ gaṇam upalipsamānāḥ
ugraṃpaśye ugrajitau tad adyāpsarasāv anu dattām ṛṇaṃ naḥ
ugraṃpaśye rāṣṭrabhṛt kilbiṣāṇi yad akṣavṛttam anu dattam na etat
ṛṇān no narṇamertsamāno yamasya loke adhirajjur āyat
yasmā ṛṇaṃ yasya jāyām upaimi yaṃ yācamāno abhyaimi devāḥ
te vācaṃ vādiṣur mottarāṃ mad devapatnī apsarasāv adhītam
yad adīvyann ṛṇam ahaṃ kṛṇomy adāsyann agne uta saṃgṛṇāmi
vaiśvānaro no adhipā vasiṣṭha ud in nayāti sukṛtasya lokam
vaiśvānarāya prati vedayāmi yadi ṛṇaṃ saṃgaro devatāsu
sa etān pāśān vicṛtam veda sarvān atha pakvena saha saṃ bhavema
vaiśvānaraḥ pavitā mā punātu yat saṃgaram abhidhāvāmy āśām
anājānan manasā yācamāno yat tatraino apa tat suvāmi
yad antarikṣaṃ pṛthivīm uta dyām yan mātaraṃ pitaraṃ vā jihiṃsima
ayaṃ tasmād gārhapatyo no agnir ud in nayāti sukṛtasya lokam
bhūmir mātāditir no janitraṃ bhrātāntarikṣam abhiśastyā naḥ
dyaur naḥ pitā pitryācchaṃ bhavāti jāmim ṛtvā māva patsi lokāt
yatrā suhārdaḥ sukṛto madanti vihāya rogaṃ tanvaḥ svāyāḥ
aśloṇā aṅgair ahrutāḥ svarge tatra paśyema pitarau ca putrān
viṣāṇā pāśān vi ṣyādhy asmad ya uttamā adhamā vāruṇā ye
duṣvapnyaṃ duritaṃ ni ṣvāsmad atha gacchema sukṛtasya lokam
yad dāruṇi badhyase yacca rajjvāṃ yad bhūmyāṃ badhyase yacca vācā
ayaṃ tasmād gārhapatyo no agnir ud in nayāti sukṛtasya lokam
udagātāṃ bhagavatī vicṛtau nāma tārake
prehāmṛtasya yacchatāṃ praitu baddhakamocanam
vi jihīṣva lokam kṛṇu bandhān muñcāsi baddhakam
yonyā iva pracyuto garbhaḥ pathaḥ sarvāṁ anu kṣiya
etaṃ bhāgaṃ pari dadāmi vidvān viśvakarman prathamajā ṛtasya
asmābhir dattaṃ jarasaḥ parastād achinnaṃ tantum anu saṃ tarema
tataṃ tantum anv eke taranti yeṣāṃ dattaṃ pitryam āyanena
abandhv eke dadataḥ prayacchanto dātuṃ cecchikṣāntsa svarga eva
anvārabhethām anusaṃrabhethām etaṃ lokaṃ śraddadhānāḥ sacante
yad vāṃ pakvaṃ pariviṣṭam agnau tasya guptaye dampatī saṃ śrayethām
yajñam yantaṃ manasā bṛhantam anvārohāmi tapasā sayoniḥ
upahūtā agne jarasaḥ parastāt tṛtīye nāke sadhamādaṃ madema
śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi
yatkāma idaṃ abhiṣiñcāmi vo 'haṃ indro marutvāntsa dadātu tan me
etaṃ sadhasthāḥ pari vo dadāmi yaṃ śevadhim āvahāj jātavedaḥ
anvāgantā yajamānaḥ svasti taṃ sma jānīta parame vyoman
jānīta smainaṃ parame vyoman devāḥ sadhasthā vida lokam atra
anvāgantā yajamānaḥ svastīṣṭāpūrtaṃ sma kṛṇutāvir asmai
devāḥ pitaraḥ pitaro devāḥ
yo asmi so asmi
sa pacāmi sa dadāmi
sa yaje sa dattān mā yūṣam
nāke rājan prati tiṣṭha tatraitat prati tiṣṭhatu
viddhi pūrtasya no rājant sa deva sumanā bhava
divo nu mām bṛhato antarikṣād apāṃ stoko abhy apaptad rasena
sam indriyena payasāham agne chandobhir yajñaiḥ sukṛtāṃ kṛtena
yadi vṛkṣād abhyapaptat phalaṃ tad yady antarikṣāt sa u vāyur eva
yatrāspṛkṣat tanvo yacca vāsasa āpo nudantu nirṛtiṃ parācaiḥ
abhyañjanaṃ surabhi sā samṛddhir hiraṇyaṃ varcas tad u pūtrimam eva
sarvā pavitrā vitatādhy asmat tan mā tārīn nirṛtir mo arātiḥ
vanaspate vīḍvaṅgo hi bhūyā asmatsakhā prataraṇaḥ suvīraḥ
gobhiḥ saṃnaddho asi vīḍayasvāsthātā te jayatu jetvāni
divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ
apām ojmānaṃ pari gobhir āvṛtam indrasya vajraṃ haviṣā rathaṃ yaja
indrasyaujo marutām anīkaṃ mitrasya garbho varuṇasya nābhiḥ
sa imāṃ no havyadātiṃ juṣāṇo deva ratha prati havyā gṛbhāya
upa śvāsaya pṛthivīm uta dyām
purutrā te vanvatām viṣṭhitam jagat
sa dundubhe sajūs indreṇa devaiḥ dūrāt davīyaḥ apa sedha śatrūn
ā krandaya
balam ojaḥ naḥ ā dhāḥ
abhi stana duritā bādhamānaḥ
apa sedha dundubhe ducchunām itas
indrasya muṣṭiḥ asi
pra amūm jaya
abhi ime jayantu
ketumat dundubhiḥ vāvadītu
sam aśva parṇāḥ patantu naḥ naraḥ
asmākam indra rathinaḥ jayantu
vidradhasya balāsasya lohitasya vanaspate
visalpakasyauṣadhe mocchiṣaḥ piśitaṃ cana
yau te balāsa tiṣṭhataḥ kakṣe muṣkāv apaśritau
vedāhaṃ tasya bheṣajaṃ cīpudrur abhicakṣaṇam
yo aṅgyo yaḥ karṇyo yo akṣyor visalpakaḥ
vi vṛhāmo visalpakaṃ vidradhaṃ hṛdayāmayam
parā tam ajñātam yakṣmam adharāñcaṃ suvāmasi
śakadhūmam nakṣatrāṇi yat rājānam akurvata bhadra aham asmai prāyacchan
bhadra aham naḥ madhyaṃdine bhadra aham sāyam astu naḥ bhadra aham naḥ ahnām prātā
rātrī bhadra aham astu naḥ
ahar rātrābhyām nakṣatrebhyaḥ sūryācandramasābhyām bhadra aham asmabhyam rājan śakadhūma tvam kṛdhi
yaḥ naḥ bhadra aham akaraḥ sāyam naktam atha u divā tasmai te nakṣatra rāja śakadhūma sadā namaḥ
bhagena mā śāṃśapena sākam indreṇa medinā
kṛṇomi bhaginaṃ māpa drāntv arātayaḥ
yena vṛkṣāṁ abhyabhavo bhagena varcasā saha
tena mā bhaginaṃ kṛṇv apa drāntv arātayaḥ
yo andho yaḥ punaḥsaro bhago vṛkṣeṣv āhitaḥ
tena mā bhaginaṃ kṛṇv apa drāntv arātayaḥ
rathajitāṃ rāthajiteyīnām apsarasām ayaṃ smaraḥ
devāḥ pra hiṇuta smaram asau mām anu śocatu
asau me smaratād iti priyo me smaratād iti
devāḥ pra hiṇuta smaram asau mām anu śocatu
yathā mama smarād asau nāmuṣyāhaṃ kadācana
devāḥ pra hiṇuta smaram asau mām anu śocatu
un mādayata maruta ud antarikṣa mādaya
agna un mādayā tvam asau mām anu śocatu
ni śīrṣato ni pattata ādhyo ni tirāmi te
devāḥ pra hiṇuta smaram asau mām anu śocatu
anumate 'nv idaṃ manyasvākūte sam idaṃ namaḥ
devāḥ pra hiṇuta smaram asau mām anu śocatu
yad dhāvasi triyojanaṃ pañcayojanam āśvinam
tatas tvaṃ punar āyasi putrāṇāṃ no asaḥ pitā
yaṃ devāḥ smaram asiñcann apsv antaḥ śośucānaṃ sahādhyā
taṃ te tapāmi varuṇasya dharmaṇā
yaṃ viśve devāḥ smaram asiñcann apsv antaḥ śośucānaṃ sahādhyā
taṃ te tapāmi varuṇasya dharmaṇā
yam indrāṇī smaram asiñcad apsv antaḥ śośucānaṃ sahādhyā
taṃ te tapāmi varuṇasya dharmaṇā
yam indrāgnī smaram asiñcatām apsv antaḥ śośucānaṃ sahādhyā
taṃ te tapāmi varuṇasya dharmaṇā
yam mitrāvaruṇau smaram asiñcatām apsv antaḥ śośucānaṃ sahādhyā
taṃ te tapāmi varuṇasya dharmaṇā
ya imāṃ devo mekhalām ābabandha yaḥ saṃnanāha ya u no yuyoja
yasya devasya praśiṣā carāmaḥ sa pāram icchāt sa u no vi muñcāt
āhutāsy abhihuta ṛṣīṇām asy āyudham
pūrvā vratasya prāśnatī vīraghnī bhava mekhale
mṛtyor ahaṃ brahmacārī yad asmi niryācan bhūtāt puruṣaṃ yamāya
tam ahaṃ brahmaṇā tapasā śrameṇānayainaṃ mekhalayā sināmi
śraddhāyā duhitā tapaso 'dhi jātā svasa ṛṣīṇāṃ bhūtakṛtāṃ babhūva
sā no mekhale matim ā dhehi medhām atho no dhehi tapa indriyaṃ ca
yāṃ tvā pūrve bhūtakṛta ṛṣayaḥ paribedhire
sā tvaṃ pari ṣvajasva māṃ dīrghāyutvāya mekhale
ayaṃ vajras tarpayatām ṛtasyāvāsya rāṣṭram apa hantu jīvitam
śṛṇātu grīvāḥ pra śṛṇātūṣṇihā vṛtrasyeva śacīpatiḥ
adharo'dhara uttarebhyo gūḍhaḥ pṛthivyā mot sṛpat
vajreṇāvahataḥ śayām
yo jināti tam anviccha yo jināti tam ij jahi
jinato vajra tvaṃ sīmantam anvañcam anupātaya
yad aśnāmi balaṃ kurva itthaṃ vajram ā dade
skandhān amuṣya śātayan vṛtrasyeva śacīpatiḥ
yat pibāmi saṃ pibāmi samudra iva saṃpibaḥ
prāṇān amuṣya sampāya saṃ pibāmo amuṃ vayam
yad girāmi saṃ girāmi samudra iva saṃgiraḥ
prāṇān amuṣya saṃgīrya saṃ girāmo amum vayam
devī devyām adhi jātā pṛthivyām asi oṣadhe
tām tvā nitatni keśebhyaḥ dṛṃhaṇāya khanāmasi
dṛṃha pratnān
janaya ajātān
jātān u varṣīyasaḥ kṛdhi
yaḥ te keśaḥ avapadyate sa mūlaḥ yaḥ ca vṛścate idam tam viśva bheṣajyā abhi siñcāmi vīrudhā
yāṃ jamadagnir akhanad duhitre keśavardhanīm
tāṃ vītahavya ābharad asitasya gṛhebhyaḥ
abhīśunā meyāḥ āsan vyāmena anumeyāḥ
keśāḥ naḍāḥ iva vardhantām śīrṣṇaḥ te asitāḥ pari
dṛṃha mūlam āgraṃ yaccha vi madhyaṃ yāmayauṣadhe
keśā naḍā iva vardhantām śīrṣṇas te asitāḥ pari
tvaṃ vīrudhāṃ śreṣṭhatamābhiśrutāsy oṣadhe
imaṃ me adya puruṣaṃ klībam opaśinaṃ kṛdhi
klībaṃ kṛdhy opaśinam atho kurīriṇaṃ kṛdhi
athāsyendro grāvabhyām ubhe bhinattv āṇḍyau
klība klībaṃ tvākaraṃ vadhre vadhriṃ tvākaram arasārasaṃ tvākaram
kurīram asya śīrṣaṇi kumbaṃ cādhinidadhmasi
ye te nāḍyau devakṛte yayos tiṣṭhati vṛṣṇyam
te te bhinadmi śamyayāmuṣyā adhi muṣkayoḥ
yathā naḍam kaśipune striyo bhindanty aśmanā
evā bhinadmi te śepo 'muṣyā adhi muṣkayoḥ
nyastikā rurohitha subhagaṃkaraṇī mama
śataṃ tava pratānās trayastriṃśan nitānāḥ
tayā sahasraparṇyā hṛdayaṃ śoṣayāmi te
śuṣyatu mayi te hṛdayam atho śuṣyatv āsyam
atho ni śuṣya māṃ kāmenātho śuṣkāsyā cara
saṃvananī samuṣyalā babhru kalyāṇi saṃ nuda
amūṃ ca māṃ ca saṃ nuda samānaṃ hṛdayaṃ kṛdhi
yathodakam apapuṣo 'paśuṣyaty āsyam
evā ni śuṣya māṃ kāmenātho śuṣkāsyā cara
yathā nakulo vicchidya saṃdadhāty ahiṃ punaḥ
evā kāmasya vicchinnaṃ saṃ dhehi vīryāvati
yau vyāghrāv avarūḍhau jighatsataḥ pitaraṃ mātaraṃ ca
tau dantau brahmaṇaspate śivau kṛṇu jātavedaḥ
vrīhim attaṃ yavam attam atho māṣam atho tilam
eṣa vāṃ bhāgo nihito ratnadheyāya dantau mā hiṃsiṣṭaṃ pitaram mātaraṃ ca
upahūtau sayujau syonau dantau sumaṅgalau
anyatra vāṃ ghoraṃ tanvaḥ paraitu dantau mā hiṃsiṣṭaṃ pitaraṃ mātaraṃ ca
vāyur enāḥ samākarat tvaṣṭā poṣāya dhriyatām
indra ābhyo adhi bravad rudro bhūmne cikitsatu
lohitena svadhitinā mithunaṃ karṇayoḥ kṛdhi
akartām aśvinā lakṣma tad astu prajayā bahu
yathā cakrur devāsurā yathā manuṣyā uta
evā sahasrapoṣāya kṛṇutaṃ lakṣmāśvinā
ucchrayasva bahuḥ bhava svena mahasā yava
mṛṇīhi viśvā pātrāṇi
mā tvā divya aśaniḥ vadhīt
āśṛṇvantam yavam devam yatra tvā acchāvadāmasi tat ucchrayasva dyauḥ iva
samudraḥ iva edhi akṣitaḥ
akṣitāḥ te upasadaḥ akṣitāḥ santu rāśayaḥ
pṛṇantaḥ akṣitāḥ santu
attāraḥ santu akṣitāḥ
dhītī vā ye anayan vāco agraṃ manasā vā ye 'vadann ṛtāni
tṛtīyena brahmaṇā vāvṛdhānās turīyeṇāmanvata nāma dhenoḥ
sa veda putraḥ pitaraṃ sa mātaraṃ sa sūnur bhuvat sa bhuvat punarmaghaḥ
sa dyām aurṇod antarikṣaṃ svaḥ sa idaṃ viśvam abhavat sa ābhavat
atharvāṇaṃ pitaraṃ devabandhuṃ mātur garbhaṃ pitur asuṃ yuvānam
ya imaṃ yajñam manasā ciketa pra ṇo vocas tam iheha bravaḥ
ayā viṣṭhā janayan karvarāṇi sa hi ghṛṇiḥ uruḥ varāya gātuḥ
sa pratyudait dharuṇam madhvaḥ agram
svayā tanvā tanvam airayata
ekayā ca daśabhiś cā suhūte dvābhyām iṣṭaye viṃśatyā ca
tisṛbhiś ca vahase triṃśatā ca viyugbhir vāya iha tā vi muñca
yajñena yajñam ayajanta devās tāni dharmāṇi prathamāny āsan
te ha nākaṃ mahimānaḥ sacanta yatra pūrve sādhyāḥ santi devāḥ
yajño babhūva sa ā babhūva sa pra jajñe sa u vāvṛdhe punaḥ
sa devānām adhipatir babhūva so asmāsu draviṇam ā dadhātu
yad devā devān haviṣā 'yajantāmartyān manasā martyena
madema tatra parame vyoman paśyema tad uditau sūryasya
yat puruṣeṇa haviṣā yajñaṃ devā atanvata
asti nu tasmād ojīyo yad vihavyenejire
mugdhā devā uta śunā 'yajantota gor aṅgaiḥ purudhā 'yajanta
ya imaṃ yajñaṃ manasā ciketa pra ṇo vocas tam iheha bravaḥ
aditir dyaur aditir antarikṣam aditir mātā sa pitā sa putraḥ
viśve devā aditiḥ pañca janā aditir jātam aditir janitvam
mahīm ū ṣu mātaraṃ suvratānām ṛtasya patnīm avase havāmahe
tuvikṣatrām ajarantīm urūcīṃ suśarmāṇam aditiṃ supraṇītim
sutrāmāṇaṃ pṛthivīṃ dyām anehasaṃ suśarmāṇam aditiṃ supraṇītim
daivīṃ nāvaṃ svaritrām anāgaso asravantīm ā ruhemā svastaye
vājasya nu prasave mātaraṃ mahīm aditiṃ nāma vacasā karāmahe
yasyā upastha urv antarikṣaṃ sā naḥ śarma trivarūthaṃ ni yacchāt
diteḥ putrāṇām aditer akāriṣam ava devānāṃ bṛhatām anarmaṇām
teṣāṃ hi dhāma gabhiṣak samudriyaṃ nainān namasā paro asti kaścana
bhadrād adhi śreyaḥ prehi bṛhaspatiḥ puraetā te astu
athemam asyā vara ā pṛthivyā āreśatruṃ kṛṇuhi sarvavīram
prapathe pathām ajaniṣṭa pūṣā prapathe divaḥ prapathe pṛthivyāḥ
ubhe abhi priyatame sadhasthe ā ca parā ca carati prajānan
pūṣemā āśā anu veda sarvāḥ so asmāṁ abhayatamena neṣat
svastidā āghṛṇiḥ sarvavīro 'prayucchan pura etu prajānan
pūṣan tava vrate vayaṃ na riṣyema kadācana
stotāras ta iha smasi
pari pūṣā parastāddhastaṃ dadhātu dakṣiṇam
punar no naṣṭam ājatu saṃ naṣṭena gamemahi
yas te stanaḥ śaśayur yo mayobhūr yaḥ sumnayuḥ suhavo yaḥ sudatraḥ
yena viśvā puṣyasi vāryāṇi sarasvati tam iha dhātave kaḥ
yas te pṛthu stanayitnur ya ṛṣvo daivaḥ ketur viśvam ābhūṣatīdam
mā no vadhīr vidyutā deva sasyaṃ mota vadhī raśmibhiḥ sūryasya
sabhā ca mā samitiḥ ca avatām prajāpateḥ duhitarau saṃvidāne
yena saṃgacchai upa mā sa śikṣāt
cāru vadāni pitaraḥ saṃgateṣu
vidma te sabhe nāma
nariṣṭā nāma vai asi
ye te ke ca sabhāsadaḥ te me santu savācasaḥ
eṣām aham samāsīnānām varcaḥ vijñānam ā dade
asyāḥ sarvasyāḥ saṃsadaḥ mām indra bhaginam kṛṇu
yat vaḥ manaḥ parāgatam yat baddham iha vā iha vā tat vaḥ ā vartayāmasi
mayi vaḥ ramatām manaḥ
yathā sūryo nakṣatrāṇām udyaṃs tejāṃsy ādade
evā strīṇāṃ ca puṃsāṃ ca dviṣatāṃ varca ā dade
yāvanto mā sapatnānām āyantaṃ pratipaśyatha
udyant sūrya iva suptānāṃ dviṣatām varca ā dade
abhi tyaṃ devaṃ savitāram oṇyoḥ kavikratum
arcāmi satyasavaṃ ratnadhām abhi priyaṃ matim
ūrdhvā yasyāmatir bhā adidyutat savīmani
hiraṇyapāṇir amimīta sukratuḥ kṛpāt svaḥ
sāvīr hi deva prathamāya pitre varṣmāṇam asmai varimāṇam asmai
athāsmabhyaṃ savitar vāryāṇi divodiva ā suvā bhūri paśvaḥ
damūnā devaḥ savitā vareṇyo dadhad ratnaṃ pitṛbhya āyūṃṣi
pibāt somaṃ mamadad enam iṣṭe parijmā cit kramate asya dharmaṇi
tāṃ savitaḥ satyasavāṃ sucitrām āhaṃ vṛṇe sumatiṃ viśvavārām
yām asya kaṇvo aduhat prapīnāṃ sahasradhārāṃ mahiṣo bhagāya
bṛhaspate savitar vardhayainaṃ jyotayainaṃ mahate saubhagāya
saṃśitaṃ cit saṃtaraṃ saṃ śiśādhi viśva enam anu madantu devāḥ
dhātā dadhātu no rayim īśāno jagataspatiḥ
sa naḥ pūrṇena yacchatu
dhātā dadhātu dāśuṣe prācīṃ jīvātum akṣitām
vayam devasya dhīmahi sumatiṃ viśvarādhasaḥ
dhātā viśvā vāryā dadhātu prajākāmāya dāśuṣe duroṇe
tasmai devā amṛtaṃ saṃ vyayantu viśve devā aditiḥ sajoṣāḥ
dhātā rātiḥ savitedaṃ juṣantāṃ prajāpatir nidhipatir no agniḥ
tvaṣṭā viṣṇuḥ prajayā saṃrarāṇo yajamānāya draviṇaṃ dadhātu
pra nabhasva pṛthivi bhinddhīdaṃ divyaṃ nabhaḥ
udno divyasya no dhātar īśāno vi ṣyā dṛtim
na ghraṃs tatāpa na himo jaghāna pra nabhatāṃ pṛthivī jīradānuḥ
āpaś cid asmai ghṛtam it kṣaranti yatra somaḥ sadam it tatra bhadram
prajāpatir janayati prajā imā dhātā dadhātu sumanasyamānaḥ
saṃjānānāḥ saṃmanasaḥ sayonayo mayi puṣṭaṃ puṣṭapatir dadhātu
anv adya no 'numatir yajñaṃ deveṣu manyatām
agniś ca havyavāhano bhavatāṃ dāśuṣe mama
anv id anumate tvaṃ maṃsase śaṃ ca nas kṛdhi
juṣasva havyam āhutaṃ prajāṃ devi rarāsva naḥ
anu manyatām anumanyamānaḥ prajāvantaṃ rayim akṣīyamāṇam
tasya vayaṃ heḍasi māpi bhūma sumṛḍīke asya sumatau syāma
yat te nāma suhavaṃ supraṇīte 'numate anumataṃ sudānu
tenā no yajñaṃ pipṛhi viśvavāre rayiṃ no dhehi subhage suvīram
emaṃ yajñam anumatir jagāma sukṣetratāyai suvīratāyai sujātam
bhadrā hy asyāḥ pramatir babhūva semam yajñam avatu devagopā
anumatiḥ sarvam idaṃ babhūva yat tiṣṭhati carati yad u ca viśvam ejati
tasyās te devi sumatau syāmānumate anu hi maṃsase naḥ
sameta viśve vacasā patiṃ diva eko vibhūr atithir janānām
sa pūrvyo nūtanam āvivāsat taṃ vartanir anu vāvṛta ekam it puru
ayaṃ sahasram ā no dṛśe kavīnāṃ matir jyotir vidharmaṇi
bradhnaḥ samīcīr uṣasaḥ sam airayan
arepasaḥ sacetasaḥ svasare manyumattamāś cite goḥ
dauṣvapnyam daurjīvityaṃ rakṣo abhvam arāyyaḥ
durṇāmnīḥ sarvā durvācas tā asman nāśayāmasi
yan na indro akhanad yad agnir viśve devā maruto yat svarkāḥ
tad asmabhyaṃ savitā satyadharmā prajāpatir anumatir ni yacchāt
yayor ojasā skabhitā rajāṃsi yau vīryair vīratamā śaviṣṭhā
yau patyete apratītau sahobhir viṣṇum agan varuṇaṃ pūrvahūtiḥ
yasyedaṃ pradiśi yad virocate pra cānati vi ca caṣṭe śacībhiḥ
purā devasya dharmaṇā sahobhir viṣṇum agan varuṇaṃ pūrvahūtiḥ
viṣṇor nu kaṃ pra vocaṃ vīryāṇi yaḥ pārthivāni vimame rajāṃsi
yo askabhāyad uttaraṃ sadhasthaṃ vicakramāṇas tredhorugāyaḥ
pra tad viṣṇu stavate vīryāṇi mṛgo na bhīmaḥ kucaro giriṣṭhāḥ
parāvata ā jagamyāt parasyāḥ
yasyoruṣu triṣu vikramaṇeṣv adhikṣiyanti bhuvanāni viśvā
uru viṣṇo vi kramasvoru kṣayāya nas kṛdhi
ghṛtam ghṛtayone piba prapra yajñapatiṃ tira
idaṃ viṣṇur vi cakrame tredhā ni dadhe padā
samūḍham asya pāṃsure
trīṇi padā vi cakrame viṣṇur gopā adābhyaḥ
ito dharmāṇi dhārayan
viṣṇoḥ karmāṇi paśyata yato vratāni paspaśe
indrasya yujyaḥ sakhā
tad viṣṇoḥ paramaṃ padaṃ sadā paśyanti sūrayaḥ
divīva cakṣur ātatam
divo viṣṇa uta pṛthivyā maho viṣṇa uror antarikṣāt
hastau pṛṇasva bahubhir vasavyair āprayaccha dakṣiṇād ota savyāt
iḍaivāsmāṁ anu vastāṃ vratena yasyāḥ pade punate devayantaḥ
ghṛtapadī śakvarī somapṛṣṭhopa yajñam asthita vaiśvadevī
vedaḥ svastir drughaṇaḥ svastiḥ paraśur vediḥ paraśur naḥ svasti
haviṣkṛto yajñiyā yajñakāmās te devāso yajñam imaṃ juṣantām
agnāviṣṇū mahi tad vāṃ mahitvam pātho ghṛtasya guhyasya nāma
dame dame sapta ratnā dadhānau prati vāṃ jihvā ghṛtam ā caraṇyāt
agnāviṣṇū mahi dhāma priyam vāṃ vītho ghṛtasya guhyā juṣāṇau
dame dame suṣṭutyā vāvṛdhānau prati vāṃ jihvā ghṛtam uc caraṇyāt
svāktaṃ me dyāvāpṛthivī svāktaṃ mitro akar ayam
svāktaṃ me brahmaṇaspatiḥ svāktaṃ savitā karat
indrotibhir bahulābhir no adya yāvacchreṣṭhābhir maghavañchūra jinva
yo no dveṣṭy adharaḥ sas padīṣṭa yam u dviṣmas tam u prāṇo jahātu
upa priyaṃ panipnatam yuvānam āhutīvṛdham
aganma bibhrato namo dīrgham āyuḥ kṛṇotu me
saṃ mā siñcantu marutaḥ saṃ pūṣā saṃ bṛhaspatiḥ
saṃ māyam agniḥ siñcatu prajayā ca dhanena ca dīrgham āyuḥ kṛṇotu me
agne jātān pra nuda me sapatnān
prati a jātān jātavedaḥ nudasva
adhaspadam kṛṇuṣva ye pṛtanyavaḥ
anāgasaḥ te vayam aditaye syāma
prānyānt sapatnānt sahasā sahasva praty ajātān jātavedo nudasva
idaṃ rāṣṭraṃ pipṛhi saubhagāya viśva enam anu madantu devāḥ
imāḥ yāḥ te śatam hirāḥ sahasram dhamanīḥ uta tāsām te sarvāsām aham aśmanā bilam api adhām
paraṃ yoner avaraṃ te kṛṇomi mā tvā prajābhi bhūn mota sūtuḥ
asvaṃ tvāprajasaṃ kṛṇomy aśmānaṃ te apidhānam kṛṇomi
akṣyau nau madhu saṃkāśe
anīkam nau samañjanam
antar kṛṇuṣva mām hṛdi
manaḥ id nau saha asati
abhi tvā manujātena dadhāmi mama vāsasā
yathā 'so mama kevalo nānyāsāṃ kīrtayāś cana
idam khanāmi bheṣajam māṃpaśyam abhirorudam parāyataḥ nivartanam āyataḥ pratinandanam
yena nicakre āsurī indram devebhyaḥ pari tena ni kurve tvām aham yathā te asāni su priyā
pratīcī somam asi pratīcī uta sūryam pratīcī viśvān devān
tām tvā acchāvadāmasi
aham vadāmi na id tvam
sabhāyām aha tvam vada
mama id asaḥ tvam kevalaḥ
na anyāsām kīrtayāḥ cana
yadi vā asi tirojanam yadi vā nadyaḥ tiras iyam ha mahyam tvām oṣadhiḥ baddhvā iva nyānayat
divyaṃ suparṇaṃ payasaṃ bṛhantam apāṃ garbhaṃ vṛṣabham oṣadhīnām
abhīpato vṛṣṭyā tarpayantam ā no goṣṭhe rayiṣṭhāṃ sthāpayāti
yasya vratam paśavaḥ yanti sarve yasya vrate upatiṣṭhante āpaḥ yasya vrate puṣṭa patiḥ niviṣṭaḥ tam sarasvantam avase havāmahe
ā pratyañcam dāśuṣe dāśvāṃsam sarasvantam puṣṭa patim rayiṣṭhām rāyaḥ poṣam śravasyum vasānāḥ iha sadanam rayīṇām
ati dhanvāny aty apas tatarda śyeno nṛcakṣā avasānadarśaḥ
taran viśvāny avarā rajāṃsīndreṇa sakhyā śiva ā jagamyāt
śyeno nṛcakṣā divyaḥ suparṇaḥ sahasrapācchatayonir vayodhāḥ
sa no ni yacchād vasu yat parābhṛtam asmākam astu pitṛṣu svadhāvat
somārudrā vi vṛhataṃ viṣūcīm amīvā yā no gayam āviveśa
bādhethāṃ dūraṃ nirṛtim parācaiḥ kṛtaṃ cid enaḥ pra mumuktam asmat
somārudrā yuvam etāny asmad viśvā tanūṣu bheṣajāni dhattam
ava syataṃ muñcataṃ yan no asat tanūṣu baddhaṃ kṛtam eno asmat
śivās ta ekā aśivās ta ekāḥ sarvā bibharṣi sumanasyamānaḥ
tisro vāco nihitā antar asmin tāsām ekā vi papātānu ghoṣam
ubhā jigyathur na parā jayethe na parā jigye kataraś canainayoḥ
indraś ca viṣṇo yad apaspṛdhethāṃ tredhā sahasraṃ vi tad airayethām
janād viśvajanīnāt sindhutas pary ābhṛtam
dūrāt tvā manya udbhṛtam īrṣyāyā nāma bheṣajam
agner ivāsya dahato dāvasya dahataḥ pṛthak
etām etasyerṣyām udnāgnim iva śamaya
sinīvāli pṛthuṣṭuke yā devānām asi svasā
juṣasva havyam āhutaṃ prajāṃ devi didiḍḍhi naḥ
yā subāhuḥ svaṅguriḥ suṣūmā bahusūvarī
tasyai viśpatnyai haviḥ sinīvālyai juhotana
yā viśpatnīndram asi pratīcī sahasrastukābhiyantī devī
viṣṇoḥ patni tubhyaṃ rātā havīṃṣi patiṃ devi rādhase codayasva
kuhūṃ devīṃ sukṛtaṃ vidmanāpasam asmin yajñe suhavā johavīmi
sā no rayiṃ viśvavāraṃ ni yacchād dadātu vīram śatadāyam ukthyam
kuhūr devānām amṛtasya patnī havyā no asya haviṣo juṣeta
śṛṇotu yajñam uśatī no adya rāyas poṣaṃ cikituṣī dadhātu
rākām ahaṃ suhavā suṣṭutī huve śṛṇotu naḥ subhagā bodhatu tmanā
sīvyatv apaḥ sūcyāchidyamānayā dadātu vīraṃ śatadāyam ukthyam
yās te rāke sumatayaḥ supeśaso yābhir dadāsi dāśuṣe vasūni
tābhir no adya sumanā upāgahi sahasrāpoṣam subhage rarāṇā
devānām patnīḥ uśatīḥ avantu naḥ
prāvantu naḥ tujaye vājasātaye
yāḥ pārthivāsaḥ yāḥ apām api vrate tāḥ naḥ devīḥ su havāḥ śarma yacchantu
uta gnāḥ vyantu deva patnīḥ indrāṇī agnāyī aśvinī rāj
ā rodasī varuṇānī śṛṇotu
vyantu devīḥ yaḥ ṛtuḥ janīnām
yathā vṛkṣam aśanir viśvāhā hanty aprati
evāham adya kitavān akṣair badhyāsam aprati
turāṇām aturāṇāṃ viśām avarjuṣīṇām
samaitu viśvato bhago antarhastaṃ kṛtaṃ mama
īḍe agniṃ svāvasuṃ namobhir iha prasakto vi cayat kṛtaṃ naḥ
rathair iva pra bhare vājayadbhiḥ pradakṣiṇaṃ marutāṃ stomam ṛdhyām
vayaṃ jayema tvayā yujā vṛtam asmākam aṃśam ud ava bhare bhare
asmabhyam indra varīyaḥ sugaṃ kṛdhi pra śatrūṇāṃ maghavan vṛṣṇyā ruja
ajaiṣaṃ tvā saṃlikhitam ajaiṣam uta saṃrudham
aviṃ vṛko yathā mathad evā mathnāmi te kṛtam
uta prahām atidīvā jayati kṛtam iva śvaghnī vi cinoti kāle
yo devakāmo na dhanam ruṇaddhi sam it taṃ rāyaḥ sṛjati svadhābhiḥ
gobhiṣ ṭaremāmatiṃ durevāṃ yavena vā kṣudhaṃ puruhūta viśve
vayaṃ rājasu prathamā dhanāny ariṣṭāso vṛjanībhir jayema
kṛtaṃ me dakṣiṇe haste jayo me savya āhitaḥ
gojid bhūyāsam aśvajid dhanaṃjayo hiraṇyajit
akṣāḥ phalavatīm dyuvaṃ datta gāṃ kṣīriṇīm iva
saṃ mā kṛtasya dhārayā dhanuḥ snāvneva nahyata
bṛhaspatir naḥ pari pātu paścād utottarasmād adharād aghāyoḥ
indraḥ purastād uta madhyato naḥ sakhā sakhibhyo varīyaḥ kṛṇotu
saṃjñānam naḥ svebhiḥ
saṃjñānam araṇebhiḥ
saṃjñānam aśvinā yuvam iha asmāsu ni yacchatam
sam jānāmahai manasā sam cikitvā
mā yutsmahi manasā daivyena
mā ghoṣāḥ ud sthuḥ bahule vinirhate
mā iṣuḥ paptat indrasya ahani āgate
amutrabhūyād adhi yad yamasya bṛhaspate abhiśaster amuñcaḥ
praty auhatām aśvinā mṛtyum asmad devānām agne bhiṣajā śacībhiḥ
saṃ krāmataṃ mā jahītaṃ śarīraṃ prāṇāpānau te sayujāv iha stām
śataṃ jīva śarado vardhamāno 'gniṣ ṭe gopā adhipā vasiṣṭhaḥ
āyur yat te atihitaṃ parācair apānaḥ prāṇaḥ punar ā tāv itām
agniṣ ṭad āhār nirṛter upasthāt tad ātmani punar ā veśayāmi te
memaṃ prāṇo hāsīn mo apāno 'vahāya parā gāt
saptarṣibhya enaṃ pari dadāmi te enaṃ svasti jarase vahantu
pra viśataṃ prāṇāpānāvanaḍvāhāviva vrajam
ayaṃ jarimnaḥ śevadhir ariṣṭa iha vardhatām
ā te prāṇaṃ suvāmasi parā yakṣmaṃ suvāmi te
āyur no viśvato dadhad ayam agnir vareṇyaḥ
ud vayaṃ tamasas pari rohanto nākam uttamam
devaṃ devatrā sūryam aganma jyotir uttamam
ṛcaṃ sāma yajāmahe yābhyāṃ karmāṇi kurvate
ete sadasi rājato yajñaṃ deveṣu yacchataḥ
ṛcaṃ sāma yad aprākṣaṃ havir ojo yajur balam
eṣa mā tasmān mā hiṃsīd vedaḥ pṛṣṭaḥ śacīpate
ye te panthāno 'va divo yebhir viśvam airayaḥ
tebhiḥ sumnayā dhehi no vaso
tiraścirājeḥ asitāt pṛdākoḥ pari saṃbhṛtam
tat kaṅka parvaṇaḥ viṣam iyam vīrudh anīnaśat
iyam vīrudh madhu jātā madhuścut madhulā madhūḥ
sā vihrutasya bheṣajī atha u maśaka jambhanī
yatas daṣṭam yatas dhītam tatas te niḥ hvayāmasi
arbhasya tṛpra daṃśinaḥ maśakasya arasam viṣam
ayam yaḥ vakraḥ vyaṅgaḥ mukhāni vakrā vṛjinā kṛṇoṣi tāni tvam brahmaṇaspate iṣīkām iva sam namaḥ
arasasya śarkoṭasya nīcīnasya upasarpataḥ viṣam hi asya ādiṣi
atha u enam ajījabham
na te bāhvoḥ balam asti na śīrṣe na uta madhyataḥ
atha kim pāpayā amuyā pucche bibharṣi arbhakam
adanti tvā pipīlikāḥ
vi vṛścanti mayūryaḥ
sarve bhala bravātha
śārkoṭam arasam viṣam
yaḥ ubhābhyām praharasi pucchena ca āsyena ca āsye na te viṣam
kim u te puchadhau asat
yad āśasā vadato me vicukṣubhe yad yācamānasya carato janāṁ anu
yad ātmani tanvo me viriṣṭaṃ sarasvatī tad ā pṛṇad ghṛtena
sapta kṣaranti śiśave marutvate pitre putrāso apy avīvṛtann ṛtāni
ubhe id asyobhe asya rājata ubhe yatete ubhe asya puṣyataḥ
indrāvaruṇā sutapāv imaṃ sutaṃ somaṃ pibataṃ madyaṃ dhṛtavratau
yuvo ratho adhvaro devavītaye prati svasaram upa yātu pītaye
indrāvaruṇā madhumattamasya vṛṣṇaḥ somasya vṛṣaṇā vṛṣethām
idaṃ vām andhaḥ pariṣiktam āsadyāsmin barhiṣi mādayethām
yo naḥ śapād aśapataḥ śapato yaś ca naḥ śapāt
vṛkṣa iva vidyutā hata ā mūlād anu śuṣyatu
ūrjaṃ bibhrad vasuvaniḥ sumedhā aghoreṇa cakṣuṣā mitriyeṇa
gṛhān aimi sumanā vandamāno ramadhvam mā bibhīta mat
ime gṛhā mayobhuva ūrjasvantaḥ payasvantaḥ
pūrṇā vāmena tiṣṭhantas te no jānantv āyataḥ
yeṣām adhyeti pravasan yeṣu saumanaso bahuḥ
gṛhān upa hvayāmahe te no jānantv āyataḥ
upahūtā bhūridhanāḥ sakhāyaḥ svādusaṃmudaḥ
akṣudhyā atṛṣyā sta gṛhā māsmad bibhītana
upahūtā iha gāva upahūtā ajāvayaḥ
atho annasya kīlāla upahūto gṛheṣu
sūnṛtāvantaḥ subhagā irāvanto hasāmudāḥ
atṛṣyā akṣudhyā sta gṛhā māsmad bibhītana
ihaiva sta mānu gāta viśvā rūpāṇi puṣyata
aiṣyāmi bhadreṇā saha bhūyāṃso bhavatā mayā
yat agne tapasā tapaḥ upatapyāmahe tapaḥ priyāḥ śrutasya bhūyāsma āyuṣmantaḥ sumedhasaḥ
agne tapaḥ tapyāmahe
upa tapyāmahe tapaḥ śrutāni śṛṇvantaḥ vayam āyuṣmantaḥ sumedhasaḥ
ayam agniḥ satpatir vṛddhavṛṣṇo rathīva pattīn ajayat purohitaḥ
nābhā pṛthivyāṃ nihito davidyutad adhaspadaṃ kṛṇutāṃ ye pṛtanyavaḥ
pṛtanājitaṃ sahamānam agnim ukthair havāmahe paramāt sadhasthāt
sa naḥ parṣad ati durgāṇi viśvā kṣāmad devo 'ti duritāny agniḥ
idaṃ yat kṛṣṇaḥ śakunir abhiniṣpatann apīpatat
āpo mā tasmāt sarvasmād duritāt pāntv aṃhasaḥ
idaṃ yat kṛṣṇaḥ śakunir avāmṛkṣan nirṛte te mukhena
agnir mā tasmād enaso gārhapatyaḥ pra muñcatu
pratīcīnaphalo hi tvam apāmārga rurohitha
sarvān macchapathāṁ adhi varīyo yavayā itaḥ
yad duṣkṛtaṃ yac chamalaṃ yad vā cerima pāpayā
tvayā tad viśvatomukhāpāmārgāpa mṛjmahe
śyāvadatā kunakhinā baṇḍena yat sahāsima
apāmārga tvayā vayaṃ sarvaṃ tad apa mṛjmahe
yady antarikṣe yadi vāta āsa yadi vṛkṣeṣu yadi volapeṣu
yad asravan paśava udyamānaṃ tad brāhmaṇaṃ punar asmān upaitu
punar maitv indriyaṃ punar ātmā draviṇaṃ brāhmaṇaṃ ca
punar agnayo dhiṣṇyā yathāsthāma kalpayantām ihaiva
sarasvati vrateṣu te divyeṣu devi dhāmasu
juṣasva havyam āhutaṃ prajām devi rarāsva naḥ
idaṃ te havyaṃ ghṛtavat sarasvatīdaṃ pitṝṇāṃ havir āsyaṃ yat
imāni ta uditā śaṃtamāni tebhir vayaṃ madhumantaḥ syāma
śivā naḥ śaṃtamā bhava sumṛḍīkā sarasvati
mā te yuyoma saṃdṛśaḥ
śaṃ no vāto vātu śaṃ nas tapatu sūryaḥ
ahāni śaṃ bhavantu naḥ śaṃ rātrī prati dhīyatāṃ
śaṃ uṣā no vy ucchatu
yat kim ca asau manasā yat ca vācā yajñaiḥ juhoti haviṣā yajuṣā tat mṛtyunā nirṛtiḥ saṃvidānā purā satyāt āhutim hantu asya
yātudhānāḥ nirṛtiḥ āt u rakṣaḥ te asya ghnantu anṛtena satyam
indra iṣitāḥ devāḥ ājyam asya mathnantu
mā tat sam pādi yat asau juhoti
ajira adhirājau śyenau saṃpātinau iva ājyam pṛtanyataḥ hatām yaḥ naḥ kaḥ ca abhyaghāyati
apāñcau te ubhau bāhū
apinahyāmi āsyam
agneḥ devasya manyunā tena te avadhiṣam haviḥ
apinahyāmi te bāhū
apinahyāmi āsyam
agneḥ ghorasya manyunā tena avadhiṣam haviḥ
pari tvāgne puraṃ vayaṃ vipraṃ sahasya dhīmahi
dhṛṣadvarṇaṃ dive dive hantāraṃ bhaṅgurāvataḥ
ut tiṣṭhatāva paśyatendrasya bhāgam ṛtviyam
yadi śrātam juhotana yady aśrātaṃ mamattana
śrātam havir o ṣv indra pra yāhi jagāma sūro adhvano vi madhyam
pari tvāsate nidhibhiḥ sakhāyaḥ kulapā na vrājapatim carantam
śrātaṃ manya ūdhani śrātam agnau suśṛtaṃ manye tad ṛtaṃ navīyaḥ
mādhyandinasya savanasya dadhnaḥ pibendra vajrin purukṛj juṣāṇaḥ
samiddho agnir vṛṣaṇā rathī divas tapto gharmo duhyate vām iṣe madhu
vayaṃ hi vāṃ purudamāso aśvinā havāmahe sadhamādeṣu kāravaḥ
samiddho agnir aśvinā tapto vāṃ gharma ā gatam
duhyante nūnaṃ vṛṣaṇeha dhenavo dasrā madanti vedhasaḥ
svāhākṛtaḥ śucir deveṣu yajño yo aśvinoś camaso devapānaḥ
tam u viśve amṛtāso juṣāṇā gandharvasya praty āsnā rihanti
yad usriyāsv āhutaṃ ghṛtaṃ payo 'yaṃ sa vām aśvinā bhāga ā gatam
mādhvī dhartārā vidathasya satpatī taptaṃ gharmaṃ pibatam divaḥ
tapto vāṃ gharmo nakṣatu svahotā pra vām adhvaryuś caratu payasvān
madhor dugdhasyāśvinā tanāyā vītaṃ pātaṃ payasa usriyāyāḥ
upa drava payasā godhug oṣam ā gharme siñca paya usriyāyāḥ
vi nākam akhyat savitā vareṇyo 'nuprayāṇam uṣaso vi rājati
upa hvaye sudughāṃ dhenum etāṃ suhasto godhug uta dohad enām
śreṣṭhaṃ savaṃ savitā sāviṣan no 'bhīddho gharmas tad u ṣu pra vocat
hiṃkṛṇvatī vasupatnī vasūnāṃ vatsam icchantī manasā nyāgan
duhām aśvibhyāṃ payo aghnyeyaṃ sā vardhatāṃ mahate saubhagāya
juṣṭo damūnā atithir duroṇa imaṃ no yajñam upa yāhi vidvān
viśvā agne abhiyujo vihatya śatrūyatām ā bharā bhojanāni
agne śardha mahate saubhagāya tava dyumnāny uttamāni santu
saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi
sūyavasād bhagavatī hi bhūyā adhā vayaṃ bhagavantaḥ syāma
addhi tṛṇam aghnye viśvadānīṃ piba śuddham udakam ācarantī
apacitāṃ lohinīnāṃ kṛṣṇā māteti śuśruma
muner devasya mūlena sarvā vidhyāmi tā aham
vidhyāmy āsāṃ prathamāṃ vidhyāmi uta madhyamām
idaṃ jaghanyām āsām ā chinadmi stukām iva
tvāṣṭreṇāhaṃ vacasā vi ta īrṣyām amīmadam
atho yo manyuṣ ṭe pate tam u te śamayāmasi
vratena tvaṃ vratapate samakto viśvāhā sumanā dīdihīha
taṃ tvā vayaṃ jātavedaḥ samiddhaṃ prajāvanta upa sadema sarve
prajāvatīḥ sūyavase ruśantīḥ śuddhā apaḥ suprapāṇe pibantīḥ
mā va stena īśata māghaśaṃsaḥ pari vo rudrasya hetir vṛṇaktu
padajñā stha ramatayaḥ saṃhitā viśvanāmnīḥ
upa mā devīr devebhir eta
imaṃ goṣṭham idaṃ sado ghṛtenāsmānt sam ukṣata
ā susrasaḥ susraso asatībhyo asattarāḥ
sehor arasatarā lavaṇād vikledīyasīḥ
yā graivyā apacito 'tho yā upapakṣyāḥ
vijāmni yā apacitaḥ svayaṃsrasaḥ
yaḥ kīkasāḥ praśṛṇāti talīdyam avatiṣṭhati
nirāstaṃ sarvaṃ jāyānyam yaḥ kaś ca kakudi śritaḥ
pakṣī jāyānyaḥ patati sa ā viśati pūruṣam
tad akṣitasya bheṣajam ubhayoḥ sukṣatasya ca
vidma vai te jāyānya jānaṃ yato jāyānya jāyase
kathaṃ ha tatra tvam hano yasya kṛṇmo havir gṛhe
dhṛṣat piba kalaśe somam indra vṛtrahā śūra samare vasūnām
mādhyandine savana ā vṛṣasva rayiṣṭhāno rayim asmāsu dhehi
sāṃtapanāḥ idam haviḥ
marutaḥ tat jujuṣṭana asmākā ūtī riśādasaḥ
yaḥ naḥ martaḥ marutaḥ durhṛṇāyuḥ tiras cittāni vasavaḥ jighāṃsati druhaḥ pāśān prati muñcatām saḥ
tapiṣṭhena tapasā hantana tam
samvatsarīṇāḥ marutaḥ su arkāḥ uru kṣayāḥ sa gaṇāḥ mānuṣāsaḥ te asmat pāśān pra muñcantu enasaḥ sāṃtapanāḥ matsarāḥ mādayiṣṇavaḥ
vi te muñcāmi raśanāṃ vi yoktraṃ vi niyojanam
ihaiva tvam ajasra edhy agne
asmai kṣatrāṇi dhārayantam agne yunajmi tvā brahmaṇā daivyena
dīdihy asmabhyaṃ draviṇeha bhadraṃ premaṃ voco havirdām devatāsu
yat te devā akṛṇvan bhāgadheyam amāvāsye saṃvasanto mahitvā
tenā no yajñaṃ pipṛhi viśvavāre rayiṃ no dhehi subhage suvīram
aham evāsmy amāvāsyā mām ā vasanti sukṛto mayīme
mayi devā ubhaye sādhyāś cendrajyeṣṭhāḥ sam agacchanta sarve
āgan rātrī saṃgamanī vasūnām ūrjaṃ puṣṭaṃ vasv āveśayantī
amāvāsyāyai haviṣā vidhemorjaṃ duhānā payasā na āgan
amāvāsye na tvad etāny anyo viśvā rūpāṇi paribhūr jajāna
yatkāmās te juhumas tan no astu vayaṃ syāma patayo rayīṇām
pūrṇā paścāduta pūrṇā purastādunmadhyataḥ paurṇamāsī jigāya
tasyāṃ devaiḥ saṃvasanto mahitvā nākasya pṛṣṭhe sam iṣā madema
vṛṣabhaṃ vājinaṃ vayaṃ paurṇamāsaṃ yajāmahe
sa no dadātv akṣitāṃ rayim anupadasvatīm
prajāpate na tvad etāny anyo viśvā rūpāṇi paribhūr jajāna
yatkāmās te juhumas tan no astu vayaṃ syāma patayo rayīṇām
paurṇamāsī prathamā yajñiyāsīd ahnāṃ rātrīṇām atiśarvareṣu
ye tvām yajñair yajñiye ardhayanty amī te nāke sukṛtaḥ praviṣṭāḥ
pūrvāparaṃ carato māyayaitau śiśū krīḍantau pari yāto 'rṇavam
viśvānyo bhuvanā vicaṣṭa ṛtūṃr anyo vidadhaj jāyase navaḥ
navonavo bhavasi jāyamāno 'hnāṃ ketur uṣasām eṣy agram
bhāgaṃ devebhyo vi dadhāsy āyan pra candramas tirase dīrgham āyuḥ
somasyāṃśo yudhāṃ pate 'nūno nāma vā asi
anūnam darśa mā kṛdhi prajayā ca dhanena ca
darśo 'si darśato 'si samagro 'si samantaḥ
samagraḥ samanto bhūyāsaṃ gobhir aśvaiḥ prajayā paśubhir gṛhair dhanena
yo 'smān dveṣṭi yaṃ vayaṃ dviṣmas tasya tvaṃ prāṇenā pyāyasva
ā vayaṃ pyāsiṣīmahi gobhir aśvaiḥ prajayā paśubhir gṛhair dhanena
yaṃ devā aṃśum āpyāyayanti yam akṣitam akṣitā bhakṣayanti
tenāsmān indro varuṇo bṛhaspatir ā pyāyayantu bhuvanasya gopāḥ
abhy arcata suṣṭutiṃ gavyam ājim asmāsu bhadrā draviṇāni dhatta
imaṃ yajñaṃ nayata devatā no ghṛtasya dhārā madhumat pavantām
mayy agre agniṃ gṛhṇāmi saha kṣatreṇa varcasā balena
mayi prajāṃ mayy āyur dadhāmi svāhā mayy agnim
ihaivāgne adhi dhārayā rayim mā tvā ni kran pūrvacittā nikāriṇaḥ
kṣatreṇāgne suyamam astu tubhyam upasattā vardhatāṃ te aniṣṭṛtaḥ
anv agnir uṣasām agram akhyad anv ahāni prathamo jātavedāḥ
anu sūrya uṣaso anu raśmīn anu dyāvāpṛthivī ā viveśa
praty agnir uṣasām agram akhyat prati ahāni prathamo jātavedāḥ
prati sūryasya purudhā ca raśmīn prati dyāvāpṛthivī ā tatāna
ghṛtaṃ te agne divye sadhasthe ghṛtena tvāṃ manur adyā samindhe
ghṛtaṃ te devīr naptya ā vahantu ghṛtaṃ tubhyaṃ duhratāṃ gāvo agne
apsu te rājan varuṇa gṛho hiraṇyayo mitaḥ
tato dhṛtavrato rājā sarvā dāmāni muñcatu
dāmno dāmno rājann ito varuṇa muñca naḥ
yad āpo aghnyā iti varuṇeti yad ūcima tato varuṇa muñca naḥ
ud uttamaṃ varuṇa pāśam asmad avādhamaṃ vi madhyamaṃ śrathāya
adhā vayam āditya vrate tavānāgaso aditaye syāma
prāsmat pāśān varuṇa muñca sarvān ya uttamā adhamā vāruṇā ye
duṣvapnyaṃ duritaṃ niṣvāsmad atha gacchema sukṛtasya lokam
anādhṛṣyo jātavedā amartyo virāḍ agne kṣatrabhṛd dīdihīha
viśvā amīvāḥ pramuñcan mānuṣībhiḥ śivābhir adya paripāhi no gayam
indra kṣatram abhi vāmam ojo 'jāyathā vṛṣabha carṣaṇīnām
apānudo janam amitrayantam uruṃ devebhyo akṛṇor u lokam
mṛgo na bhīmaḥ kucaro giriṣṭhāḥ parāvata ā jagamyāt parasyāḥ
sṛkaṃ saṃśāya pavim indra tigmaṃ vi śatrūn tāḍhi vi mṛdho nudasva
tyam ū ṣu vājinaṃ devajūtaṃ sahovānaṃ tarutāraṃ rathānām
ariṣṭanemiṃ pṛtanājim āśuṃ svastaye tārkṣyam ihā huvema
trātāram indram avitāram indraṃ have have suhavaṃ śūram indram
huve nu śakraṃ puruhūtam indraṃ svasti na indro maghavān kṛṇotu
yaḥ agnau rudraḥ yaḥ apsu antar yaḥ oṣadhīḥ vīrudhaḥ āviveśa yaḥ imā viśvā bhuvanāni cākﾱpe tasmai rudrāya namaḥ astu agnaye
apehy arir asy arir vā asi viṣe viṣam apṛkthā viṣam id vā apṛkthāḥ
ahim evābhyapehi taṃ jahi
apo divyā acāyiṣam rasena sam apṛkṣmahi
payasvān agna āgamaṃ tam mā saṃ sṛja varcasā
saṃ māgne varcasā sṛja saṃ prajayā sam āyuṣā
vidyur me asya devā indro vidyāt saha ṛṣibhiḥ
idam āpaḥ pra vahatāvadyaṃ ca malaṃ ca yat
yac cābhidudrohānṛtaṃ yac ca śepe abhīruṇam
edho 'sy edhiṣīya samid asi sam edhiṣīya
tejo 'si tejo mayi dhehi
api vṛśca purāṇavad vratater iva guṣpitam
ojo dāsasya dambhaya
vayaṃ tad asya saṃbhṛtaṃ vasv indrena vi bhajāmahai
mlāpayāmi bhrajaḥ śibhraṃ varuṇasya vratena te
yathā śepo apāyātai strīṣu cāsad anāvayāḥ
avasthasya kladīvataḥ śāṅkurasya nitodinaḥ
yad ātatam ava tat tanu yad uttataṃ ni tat tanu
indraḥ sutrāmā svavāṁ avobhiḥ sumṛḍīko bhavatu viśvavedāḥ
bādhatāṃ dveṣo abhayaṃ naḥ kṛṇotu suvīryasya patayaḥ syāma
sa sutrāmā svavāṁ indro asmad ārāc cid dveṣaḥ sanutar yuyotu
tasya vayaṃ sumatau yajñiyasyāpi bhadre saumanase syāma
indreṇa manyunā vayam abhi ṣyāma pṛtanyataḥ
ghnanto vṛtrāṇy aprati
dhruvaṃ dhruveṇa haviṣāva somaṃ nayāmasi
yathā na indraḥ kevalīr viśaḥ saṃmanasas karat
ud asya śyāvau vithurau gṛdhrau dyām iva petatuḥ ucchocana praśocanau asya ucchocanau hṛdaḥ
aham enau ud atiṣṭhipam gāvau śrānta sadau iva kurkurau iva kūjantau udavantau vṛkau iva
ātodinau nitodinau atha u saṃtodinau uta api nahyāmi asya meḍhram yaḥ itas strī pumān jabhāra
asadan gāvaḥ sadane 'paptad vasatiṃ vayaḥ
āsthāne parvatā asthuḥ sthāmni vṛkkāv atiṣṭhipam
yad adya tvā prayati yajñe asmin hotaś cikitvann avṛṇīmahīha
dhruvam ayo dhruvam utā śaviṣṭha pravidvān yajñam upa yāhi somam
sam indra no manasā neṣa gobhiḥ saṃ sūribhir harivant saṃ svastyā
saṃ brahmaṇā devahitaṃ yad asti saṃ devānāṃ sumatau yajñiyānām
yān āvaha uśato deva devāṃs tān preraya sve agne sadhasthe
jakṣivāṃsaḥ papivāṃso madhūny asmai dhatta vasavo vasūni
sugā vo devāḥ sadanā akarma ya ājagma savane mā juṣāṇāḥ
vahamānā bharamāṇāḥ svā vasūni vasuṃ gharmaṃ divam ā rohatānu
yajña yajñaṃ gaccha yajñapatiṃ gaccha
svāṃ yoniṃ gaccha svāhā
eṣa te yajño yajñapate sahasūktavākaḥ
suvīryaḥ svāhā
vaṣaḍḍhutebhyo vaṣaḍ ahutebhyaḥ
devā gātuvido gātuṃ vittvā gātum ita
manasas pata imaṃ no divi deveṣu yajñam
svāhā divi svāhā pṛthivyāṃ svāhāntarikṣe svāhā vāte dhāṃ svāhā
sam barhiḥ aktam haviṣā ghṛtena sam indreṇa vasunā sam marudbhiḥ
sam devaiḥ viśvadevebhiḥ aktam
indram gacchatu haviḥ svāhā
pari stṛṇīhi pari dhehi vediṃ mā jāmiṃ moṣīr amuyā śayānām
hotṛṣadanam haritaṃ hiraṇyayaṃ niṣkā ete yajamānasya loke
paryāvarte duṣvapnyāt pāpāt svapnyāt abhūtyāḥ
brahmā aham antaram kṛṇve parā svapna mukhāḥ śucaḥ
yat svapne annam aśnāmi na prātar adhigamyate
sarvaṃ tad astu me śivaṃ nahi tad dṛśyate divā
namaskṛtya dyāvāpṛthivībhyām antarikṣāya mṛtyave
mekṣyāmy ūrdhvas tiṣṭhan mā mā hiṃsiṣur īśvarāḥ
kaḥ asyāḥ naḥ druhaḥ avadyavatyāḥ ud neṣyati kṣatriyaḥ vasyaḥ icchan
kaḥ yajña kāmaḥ kaḥ u pūrti kāmaḥ
kaḥ deveṣu vanute dīrgham āyuḥ
kaḥ pṛśniṃ dhenuṃ varuṇena dattām atharvane sudughāṃ nityavatsām
bṛhaspatinā sakhyaṃ juṣāṇo yathāvaśaṃ tanvaḥ kalpayāti
apakrāman pauruṣeyād vṛṇāno daivyaṃ vacaḥ
praṇītīr abhyāvartasva viśvebhiḥ sakhibhiḥ saha
yad asmṛti cakṛma kiṃcid agna upārima caraṇe jātavedaḥ
tataḥ pāhi tvaṃ naḥ pracetaḥ śubhe sakhibhyo amṛtatvam astu naḥ
ava divas tārayanti sapta sūryasya raśmayaḥ
āpaḥ samudriyā dhārās tāste śalyam asisrasan
yo na stāyad dipsati yo na āviḥ svo vidvān araṇo vā no agne
pratīcy etv araṇī datvatī tān maiṣām agne vāstu bhūn mo apatyam
yo naḥ suptān jāgrato vābhidāsāt tiṣṭhato vā carato jātavedaḥ
vaiśvānareṇa sayujā sajoṣās tān pratīco nirdaha jātavedaḥ
idam ugrāya babhrave namo yo akṣeṣu tanūvaśī
ghṛtena kaliṃ śikṣāmi sa no mṛḍātīdṛśe
ghṛtam apsarābhyo vaha tvam agne pāṃsūn akṣebhyaḥ sikatā apaś ca
yathābhagaṃ havyadātiṃ juṣāṇā madanti devā ubhayāni havyā
apsarasaḥ sadhamādaṃ madanti havirdhānam antarā sūryaṃ ca
tā me hastau saṃ sṛjantu ghṛtena sapatnaṃ me kitavam randhayantu
ādinavaṃ pratidīvne ghṛtenāsmāṁ abhikṣara
vṛkṣam ivāśanyā jahi yo asmān pratidīvyati
yo no dyuve dhanam idaṃ cakāra yo akṣāṇāṃ glahanaṃ śeṣaṇaṃ ca
sa no devo havir idaṃ juṣāṇo gandharvebhiḥ sadhamādaṃ madema
saṃvasava iti vo nāmadheyam ugraṃpaśyā rāṣṭrabhṛto hy akṣāḥ
tebhyo va indavo haviṣā vidhema vayaṃ syāma patayo rayīṇām
devān yan nāthito huve brahmacaryaṃ yad ūṣima
akṣān yad babhrūn ālabhe te no mṛḍantv īdṛśe
agna indraś ca dāśuṣe hato vṛtrāṇy aprati
ubhā hi vṛtrahantamā
yābhyām ajayant svar agra eva yāv ātasthatur bhuvanāni viśvā
pra carṣaṇīvṛṣaṇā vajrabāhū agnim indram vṛtrahaṇā huve 'ham
upa tvā devo agrabhīc camasena bṛhaspatiḥ
indra gīrbhir na ā viśa yajamānāya sunvate
indrasya kukṣir asi somadhāna ātmā devānām uta mānuṣāṇām
iha prajā janaya yās ta āsu yā anyatreha tās te ramantām
śumbhanī dyāvāpṛthivī antisumne mahivrate
āpaḥ sapta susruvur devīs tā no muñcantv aṃhasaḥ
muñcantu mā śapathyād atho varuṇyād uta
atho yamasya paḍvīśād viśvasmād devakilbiṣāt
tṛṣṭike tṛṣṭa vandane ud amūm chinddhi tṛṣṭike yathā kṛta dviṣṭā asaḥ amuṣmai śepyāvate
tṛṣṭā asi tṛṣṭikā
viṣā viṣātakī asi parivṛktā yathā asasi ṛṣabhasya vaśā iva
ā te dade vakṣaṇābhya ā te 'haṃ hṛdayād dade
ā te mukhasya saṅkāśāt sarvaṃ te varca ā dade
preto yantu vyādhyaḥ prānudhyāḥ pro aśastayaḥ
agnī rakṣasvinīr hantu somo hantu durasyatīḥ
pra patetaḥ pāpi lakṣmi naśyetaḥ prāmutaḥ pata
ayasmayenāṅkena dviṣate tvā sajāmasi
yā mā lakṣmīḥ patayālūr ajuṣṭābhicaskanda vandaneva vṛkṣam
anyatrāsmat savitas tām ito dhā hiraṇyahasto vasu no rarāṇaḥ
ekaśataṃ lakṣmyo martyasya sākaṃ tanvā januṣo 'dhi jātāḥ
tāsāṃ pāpiṣṭhā nir itaḥ pra hiṇmaḥ śivā asmabhyaṃ jātavedo niyaccha
etā enā vyākaraṃ khile gā viṣṭhitā iva
ramantāṃ puṇyā lakṣmīr yāḥ pāpīs tā anīnaśam
namo rūrāya cyavanāya nodanāya dhṛṣṇave
namaḥ śītāya pūrvakāmakṛtvane
yo anyedyur ubhayadyur abhyetīmaṃ maṇḍūkam
abhy etv avrataḥ
ā mandrair indra haribhir yāhi mayūraromabhiḥ
mā tvā kecid vi yaman viṃ na pāśino 'ti dhanveva tāṁ ihi
marmāṇi te varmaṇā chādayāmi somas tvā rājāmṛtenānu vastām
uror varīyo varuṇas te kṛṇotu jayantaṃ tvānu devā madantu
antakāya mṛtyave namaḥ prāṇā apānā iha te ramantām
ihāyam astu puruṣaḥ sahāsunā sūryasya bhāge amṛtasya loke
ud enaṃ bhago agrabhīd ud enaṃ somo aṃśumān
ud enaṃ maruto devā ud indrāgnī svastaye
iha te 'sur iha prāṇa ihāyur iha te manaḥ
ut tvā nirṛtyāḥ pāśebhyo daivyā vācā bharāmasi
ut krāmātaḥ puruṣa māva patthā mṛtyoḥ paḍvīśam avamuñcamānaḥ
mā chitthā asmāllokād agneḥ sūryasya saṃdṛśaḥ
tubhyaṃ vātaḥ pavatāṃ mātariśvā tubhyaṃ varṣantv amṛtāny āpaḥ
sūryas te tanve śaṃ tapāti tvām mṛtyur dayatāṃ mā pra meṣṭhāḥ
udyānaṃ te puruṣa nāvayānaṃ jīvātuṃ te dakṣatātiṃ kṛṇomi
ā hi rohemam amṛtaṃ sukhaṃ ratham atha jivrir vidatham ā vadāsi
mā te manas tatra gān mā tiro bhūn mā jīvebhyaḥ pra mado mānu gāḥ pitṝn
viśve devā abhi rakṣantu tveha
mā gatānām ā dīdhīthā ye nayanti parāvatam
ā roha tamaso jyotir ehy ā te hastau rabhāmahe
śyāmaś ca tvā mā śabalaś ca preṣitau yamasya yau pathirakṣī śvānau
arvāṅ ehi mā vi dīdhyo mātra tiṣṭhaḥ parāṅmanāḥ
maitaṃ panthām anu gā bhīma eṣa yena pūrvaṃ neyatha taṃ bravīmi
tama etat puruṣa mā pra patthā bhayaṃ parastād abhayaṃ te arvāk
rakṣantu tvāgnayo ye apsv antā rakṣatu tvā manuṣyā yam indhate
vaiśvānaro rakṣatu jātavedā divyas tvā mā pra dhāg vidyutā saha
mā tvā kravyād abhi maṃstārāt saṃkasukāc cara rakṣatu tvā dyau rakṣatu
pṛthivī sūryaś ca tvā rakṣatāṃ candramāś ca
antarikṣaṃ rakṣatu devahetyāḥ
bodhaś ca tvā pratibodhaś ca rakṣatām asvapnaś ca tvānavadrāṇaś ca rakṣatām
gopāyaṃś ca tvā jāgṛviś ca rakṣatām
te tvā rakṣantu te tvā gopāyantu tebhyo namas tebhyaḥ svāhā
jīvebhyas tvā samude vāyur indro dhātā dadhātu savitā trāyamāṇaḥ
mā tvā prāṇaḥ balam hāsīt
asum te anu hvayāmasi
mā tvā jambhaḥ saṃhanur mā tamo vidan mā jihvā barhiḥ pramayuḥ kathā syāḥ
ut tvādityā vasavo bharantūd indrāgnī svastaye
ut tvā dyaur ut pṛthivy ut prajāpatir agrabhīt
ut tvā mṛtyor oṣadhayaḥ somarājñīr apīparan
ayaṃ devā ihaivāstv ayaṃ māmutra gād itaḥ
imaṃ sahasravīryeṇa mṛtyor ut pārayāmasi
ut tvā mṛtyor apīparaṃ saṃ dhamantu vayodhasaḥ
mā tvā vyastakeśyo mā tvāgharudo rudan
āhārṣam avidaṃ tvā punar āgāḥ punarṇavaḥ
sarvāṅga sarvaṃ te cakṣuḥ sarvam āyuś ca te 'vidam
vy avāt te jyotir abhūd apa tvat tamo akramīt
apa tvan mṛtyuṃ nirṛtim apa yakṣmaṃ ni dadhmasi
ā rabhasva imām amṛtasya śnuṣṭim
a chidyamānā jaradaṣṭiḥ astu te
asum te āyuḥ punar ā bharāmi
rajaḥ tamaḥ mā upa gāḥ
mā pra meṣṭhāḥ
jīvatām jyotiḥ abhyehi arvāṅ
ā tvā harāmi śata śāradāya
avamuñcan mṛtyupāśān aśastiṃ drāghīya āyuḥ prataraṃ te dadhāmi
vātāt te prāṇam avidaṃ sūryāc cakṣur ahaṃ tava
yat te manas tvayi tad dhārayāmi saṃvitsvāṅgair vada jihvayālapan
prāṇena tvā dvipadāṃ catuṣpadām agnim iva jātam abhi saṃ dhamāmi
namas te mṛtyo cakṣuṣe namaḥ prāṇāya te 'karam
ayaṃ jīvatu mā mṛtemaṃ sam īrayāmasi
kṛṇomy asmai bheṣajaṃ mṛtyo mā puruṣaṃ vadhīḥ
jīvalāṃ naghāriṣāṃ jīvantīm oṣadhīm aham
trāyamāṇāṃ sahamānāṃ sahasvatīm iha huve 'smā ariṣṭatātaye
adhi brūhi mā rabhathāḥ sṛjemaṃ tavaiva sant sarvahāyā ihāstu
bhavāśarvau mṛḍataṃ śarma yacchatam apasidhya duritaṃ dhattam āyuḥ
asmai mṛtyo adhi brūhīmaṃ dayasvod ito 'yam etu
ariṣṭaḥ sarvāṅgaḥ suśruj jarasā śatahāyana ātmanā bhujam aśnutām
devānāṃ hetiḥ pari tvā vṛṇaktu pārayāmi tvā rajasa ut tvā mṛtyor apīparam
ārāt agnim kravyādam nirūhan jīvātave te paridhim dadhāmi
yat te niyānaṃ rajasaṃ mṛtyo anavadharṣyam
patha imaṃ tasmād rakṣanto brahmāsmai varma kṛṇmasi
kṛṇomi te prāṇāpānau jarāṃ mṛtyuṃ dīrgham āyuḥ svasti
vaivasvatena prahitān yamadūtāṃś carato 'pa sedhāmi sarvān
ārāt arātim nirṛtim
paras grāhim kravyādaḥ piśācān
rakṣaḥ yat sarvam durbhūtam tat tamaḥ iva apa hanmasi
agneṣ ṭa prāṇam amṛtād āyuṣmato vanve jātavedasaḥ
yathā na riṣyā amṛtaḥ sajūr asas tat te kṛṇomi tad u te sam ṛdhyatām
śive te stāṃ dyāvāpṛthivī asaṃtāpe abhiśriyau
śaṃ te sūrya ā tapatu śaṃ vāto vātu te hṛde
śivā abhi kṣarantu tvāpo divyāḥ payasvatīḥ
śivās te santv oṣadhaya ut tvāhārṣam adharasyā uttarāṃ pṛthivīm abhi
tatra tvādityau rakṣatāṃ sūryācandramasāv ubhā
yat te vāsaḥ paridhānaṃ yāṃ nīviṃ kṛṇuṣe tvam
śivaṃ te tanve tat kṛṇmaḥ saṃsparśe 'rūkṣṇam astu te
yat kṣureṇa marcayatā sutejasā vaptā vapasi keśaśmaśru
śubhaṃ mukhaṃ mā na āyuḥ pra moṣīḥ
śivau te stāṃ vrīhiyavāv abalāsāv adomadhau
etau yakṣmaṃ vi bādhete etau muñcato aṃhasaḥ
yad aśnāsi yat pibasi dhānyaṃ kṛṣyāḥ payaḥ
yad ādyaṃ yad anādyaṃ sarvaṃ te annam aviṣaṃ kṛṇomi
ahne ca tvā rātraye cobhābhyāṃ pari dadmasi
arāyebhyo jighatsubhya imaṃ me pari rakṣata
śataṃ te 'yutaṃ hāyanān dve yuge trīṇi catvāri kṛṇmaḥ
indrāgnī viśve devās te 'nu manyantām ahṛṇīyamānāḥ
śarade tvā hemantāya vasantāya grīṣmāya pari dadmasi
varṣāṇi tubhyam syonāni yeṣu vardhante oṣadhīḥ
mṛtyur īśe dvipadāṃ mṛtyur īśe catuṣpadām
tasmāt tvāṃ mṛtyor gopater ud bharāmi sa mā bibheḥ
so 'riṣṭa na mariṣyasi na mariṣyasi mā bibheḥ
na vai tatra mriyante no yanti adhamaṃ tamaḥ
sarvo vai tatra jīvati gaur aśvaḥ puruṣaḥ paśuḥ
yatredaṃ brahma kriyate paridhir jīvanāya kam
pari tvā pātu samānebhyo 'bhicārāt sabandhubhyaḥ
amamrir bhavāmṛto 'tijīvo mā te hāsiṣur asavaḥ śarīram
ye mṛtyavaḥ eka śatam yāḥ nāṣṭrāḥ atitāryāḥ muñcantu tasmāt tvām devāḥ agneḥ vaiśvānarāt adhi
agneḥ śarīram asi pārayiṣṇu rakṣohāsi sapatnahā
atho amīvacātanaḥ pūtudrur nāma bheṣajam
rakṣohaṇaṃ vājinam ā jigharmi mitraṃ prathiṣṭham upa yāmi śarma
śiśāno agniḥ kratubhiḥ samiddhaḥ sa no divā sa riṣaḥ pātu naktam
ayodaṃṣṭro arciṣā yātudhānān upa spṛśa jātavedaḥ samiddhaḥ
ā jihvayā mūradevān rabhasva kravyādo vṛṣṭvāpi dhatsvāsan
ubhobhayāvinn upa dhehi daṃṣṭrau hiṃsraḥ śiśāno 'varaṃ paraṃ ca
utāntarikṣe pari yāhy agne jambhaiḥ saṃ dhehy abhi yātudhānān
agne tvacaṃ yātudhānasya bhinddhi hiṃsrāśanir harasā hantv enam
pra parvāṇi jātavedaḥ śṛṇīhi kravyāt kraviṣṇur vi cinotv enam
yatredānīṃ paśyasi jātavedas tiṣṭhantam agna uta vā carantam
utāntarikṣe patantaṃ yātudhānaṃ tam astā vidhya śarvā śiśānaḥ
yajñaiḥ iṣūḥ saṃnamamānaḥ agne vācā śalyāṁ aśanibhiḥ dihānaḥ tābhiḥ vidhya hṛdaye yātudhānān
pratīcaḥ bāhūn prati bhaṅgdhi eṣām
utārabdhānt spṛṇuhi jātaveda utārebhāṇāṁ ṛṣṭibhir yātudhānān
agne pūrvo ni jahi śośucāna āmādaḥ kṣviṅkās tam adantv enīḥ
iha pra brūhi yatamaḥ so agne yātudhāno ya idaṃ kṛṇoti
tam ā rabhasva samidhā yaviṣṭha nṛcakṣasaś cakṣuṣe randhayainam
tīkṣṇenāgne cakṣuṣā rakṣa yajñaṃ prāñcaṃ vasubhyaḥ praṇaya pracetaḥ
hiṃsraṃ rakṣāṃsy abhi śośucānaṃ mā tvā dabhan yātudhānā nṛcakṣaḥ
nṛcakṣā rakṣaḥ pari paśya vikṣu tasya trīṇi prati śṛṇīhy agrā
tasyāgne pṛṣṭīr harasā śṛṇīhi tredhā mūlaṃ yātudhānasya vṛśca
trir yātudhānaḥ prasitiṃ ta etv ṛtaṃ yo agne anṛtena hanti
tam arciṣā sphūrjayan jātavedaḥ samakṣam enam gṛṇate ni yuṅdhi
yad agne adya mithunā śapāto yad vācas tṛṣṭaṃ janayanta rebhāḥ
manyor manasaḥ śaravyā jāyate yā tayā vidhya hṛdaye yātudhānān
parā śṛṇīhi tapasā yātudhānān parāgne rakṣo harasā śṛṇīhi
parārciṣā mūradevāñchṛṇīhi parāsutṛpaḥ śośucataḥ śṛṇīhi
parādya devā vṛjinaṃ śṛṇantu pratyag enaṃ śapathā yantu sṛṣṭāḥ
vācāstenaṃ śarava ṛcchantu marman viśvasyaitu prasitiṃ yātudhānaḥ
yaḥ pauruṣeyeṇa kraviṣā samaṅkte yo aśvyena paśunā yātudhānaḥ
yo aghnyāyā bharati kṣīram agne teṣāṃ śīrṣāṇi harasāpi vṛśca
viṣaṃ gavāṃ yātudhānā bharantām ā vṛścantām aditaye durevāḥ
paraiṇān devaḥ savitā dadātu parā bhāgam oṣadhīnāṃ jayantām
saṃvatsarīṇaṃ paya usriyāyās tasya māśīd yātudhāno nṛcakṣaḥ
pīyūṣam agne yatamas titṛpsāt taṃ pratyañcam arciṣā vidhya marmaṇi
sanād agne mṛṇasi yātudhānān na tvā rakṣāṃsi pṛtanāsu jigyuḥ
sahamūrān anu daha kravyādo mā te hetyā mukṣata daivyāyāḥ
tvaṃ no agne adharād udaktas tvaṃ paścād uta rakṣā purastāt
prati tye te ajarāsas tapiṣṭhā aghaśaṃsaṃ śośucato dahantu
paścāt purastād adharād utottarāt kaviḥ kāvyena pari pāhy agne
sakhā sakhāyam ajaro jarimne agne martāṁ amartyas tvaṃ naḥ
tad agne cakṣuḥ prati dhehi rebhe śaphārujo yena paśyasi yātudhānān
atharvavaj jyotiṣā daivyena satyaṃ dhūrvantam acitaṃ nyoṣa
pari tvāgne puraṃ vayaṃ vipraṃ sahasya dhīmahi
dhṛṣadvarṇaṃ dive dive hantāraṃ bhaṅgurāvataḥ
viṣeṇa bhaṅgurāvataḥ prati sma rakṣaso jahi
agne tigmena śociṣā tapuragrābhir arcibhiḥ
vi jyotiṣā bṛhatā bhāty agnir āvir viśvāni kṛṇute mahitvā
prādevīr māyāḥ sahate durevāḥ śiśīte śṛṅge rakṣobhyo vinikṣe
ye te śṛṅge ajare jātavedas tigmahetī brahmasaṃśite
tābhyāṃ durhārdam abhidāsantaṃ kimīdinaṃ
pratyañcam arciṣā jātavedo vi nikṣva
agnī rakṣāṃsi sedhati śukraśocir amartyaḥ
śuciḥ pāvaka īḍyaḥ
indrāsomā tapataṃ rakṣa ubjataṃ ny arpayataṃ vṛṣaṇā tamovṛdhaḥ
parā śṛṇītam acito ny oṣataṃ hataṃ nudethāṃ ni śiśītam attriṇaḥ
indrāsomā sam aghaśaṃsam abhy aghaṃ tapur yayastu carur agnimāṁ iva
brahmadviṣe kravyāde ghoracakṣase dveṣo dhattam anavāyaṃ kimīdine
indrāsomā duṣkṛto vavre antar anārambhaṇe tamasi pra vidhyatam
yato naiṣāṃ punar ekaś canodayat tad vām astu sahase manyumacchavaḥ
indrāsomā vartayataṃ divo vadhaṃ saṃ pṛthivyā aghaśaṃsāya tarhaṇam
ut takṣataṃ svaryaṃ parvatebhyo yena rakṣo vāvṛdhānaṃ nijūrvathaḥ
indrāsomā vartayataṃ divas pary agnitaptebhir yuvam aśmahanmabhiḥ
tapurvadhebhir ajarebhir attriṇo ni parśāne vidhyataṃ yantu nisvaram
indrāsomā pari vāṃ bhūtu viśvata iyaṃ matiḥ kakṣyāśveva vājinā
yāṃ vāṃ hotrāṃ parihinomi medhayemā brahmāṇi nṛpatī iva jinvatam
prati smarethāṃ tujayadbhir evair hataṃ druho rakṣaso bhaṅgurāvataḥ
indrāsomā duṣkṛte mā sugaṃ bhūd yo mā kadācid abhidāsati druhuḥ
yo mā pākena manasā carantam abhicaṣṭe anṛtebhir vacobhiḥ
āpa iva kāśinā saṃgṛbhītā asann astv asataḥ indra vaktā
ye pākaśaṃsaṃ viharanta evair ye vā bhadraṃ dūṣayanti svadhābhiḥ
ahaye vā tān pradadātu soma ā vā dadhātu nirṛter upasthe
yo no rasaṃ dipsati pitvo agne aśvānāṃ gavāṃ yas tanūnām
ripu stena steyakṛd dabhram etu ni ṣa hīyatāṃ tanvā tanā ca
paraḥ so astu tanvā tanā ca tisraḥ pṛthivīr adho astu viśvāḥ
prati śuṣyatu yaśo asya devā yo mā divā dipsati yaś ca naktam
suvijñānaṃ cikituṣe janāya sac cāsac ca vacasī paspṛdhāte
tayor yat satyaṃ yatarad ṛjīyas tad it somo 'vati hanty asat
na vā u somo vṛjinaṃ hinoti na kṣatriyam mithuyā dhārayantam
hanti rakṣo hanty āsad vadantam ubhāv indrasya prasitau śayāte
yadi vāham anṛtadevo asmi moghaṃ vā devāṁ apyūhe agne
kim asmabhyaṃ jātavedo hṛṇīṣe droghavācas te nirṛthaṃ sacantām
adyā murīya yadi yātudhāno asmi yadi vāyus tatapa puruṣasya
adhā sa vīrair daśabhir vi yūyā yo mā moghaṃ yātudhānety āha
yo māyātuṃ yātudhānety āha yo vā rakṣāḥ śucir asmīty āha
indras taṃ hantu mahatā vadhena viśvasya jantor adhamas padīṣṭa
pra yā jigāti khargaleva naktam apa druhus tanvaṃ gūhamānā
vavram anantam ava sā padīṣṭa grāvāṇo ghnantu rakṣasa upabdaiḥ
vi tiṣṭhadhvam maruto vikṣv icchata gṛbhāyata rakṣasaḥ saṃ pinaṣṭana
vayo ye bhūtvā patayanti naktabhir ye vā ripo dadhire deve adhvare
pra vartaya divo 'śmānam indra somaśitaṃ maghavant saṃ śiśādhi
prākto apākto adharād udakto 'bhi jahi rakṣasaḥ parvatena
eta u tye patayanti śvayātava indraṃ dipsanti dipsavo 'dābhyam
śiśīte śakraḥ piśunebhyo vadhaṃ nūnaṃ sṛjad aśaniṃ yātumadbhyaḥ
indro yātūnām abhavat parāśaro havirmathīnām abhy āvivāsatām
abhīd u śakraḥ paraśur yathā vanaṃ pātreva bhindant sata etu rakṣasaḥ
ulūkayātuṃ śuśulūkayātuṃ jahi śvayātum uta kokayātum
suparṇayātum uta gṛdhrayātuṃ dṛṣadeva pra mṛṇa rakṣa indra
mā no rakṣo abhi naḍ yātumāvad apocchantu mithunā ye kimīdinaḥ
pṛthivī naḥ pārthivāt pātv aṃhaso 'ntarikṣaṃ divyāt pātv asmān
indra jahi pumāṃsaṃ yātudhānam uta striyaṃ māyayā śāśadānām
vigrīvāso mūradevā ṛdantu mā te dṛśant sūryam uccarantam
prati cakṣva vi cakṣvendraś ca soma jāgṛtam
rakṣobhyo vadham asyatam aśaniṃ yātumadbhyaḥ
ayaṃ pratisaro maṇir vīro vīrāya badhyate
vīryavānt sapatnahā śūravīraḥ paripāṇaḥ sumaṅgalaḥ
ayaṃ maṇiḥ sapatnahā suvīraḥ sahasvān vājī sahamāna ugraḥ
pratyak kṛtyā dūṣayann eti vīraḥ
anenendro maṇinā vṛtram ahann anenāsurān parābhāvayan manīṣī
anenājayad dyāvāpṛthivī ubhe ime anenājayat pradiśaś catasraḥ
ayaṃ srāktyo maṇiḥ pratīvartaḥ pratisaraḥ
ojasvān vimṛdho vaśī so asmān pātu sarvataḥ
tad agnir āha tad u soma āha bṛhaspatiḥ savitā tad indraḥ
te me devāḥ purohitāḥ pratīcīḥ kṛtyāḥ pratisarair ajantu
antar dadhe dyāvāpṛthivī utāhar uta sūryam
te me devāḥ purohitāḥ pratīcīḥ kṛtyāḥ pratisarair ajantu
ye srāktyaṃ maṇiṃ janā varmāṇi kṛṇvate
sūrya iva divam āruhya vi kṛtyā bādhate vaśī
srāktyena maṇinā ṛṣiṇeva manīṣiṇā
ajaiṣaṃ sarvāḥ pṛtanā vi mṛdho hanmi rakṣasaḥ
yāḥ kṛtyā āṅgirasīr yāḥ kṛtyā āsurīr yāḥ
kṛtyāḥ svayaṃkṛtā yā u cānyebhir ābhṛtāḥ
ubhayīs tāḥ parā yantu parāvato navatiṃ nāvyā ati
asmai maṇim varma badhnantu devāḥ indraḥ viṣṇuḥ savitā rudraḥ agniḥ prajāpatiḥ parameṣṭhī virāj vaiśvānaraḥ ṛṣayaḥ ca sarve
uttamo asy oṣadhīnām anaḍvān jagatām iva vyāghraḥ śvapadām iva
yam aicchāmāvidāma taṃ pratispāśanam anti tam
sa id vyāghro bhavaty atho siṃho atho vṛṣā
atho sapatnakarśano yo bibhartīmaṃ maṇim
nainaṃ ghnanty apsaraso na gandharvā na martyāḥ
sarvā diśo vi rājati yo bibhartīmaṃ maṇim
kaśyapas tvām asṛjata kaśyapas tvā sam airayat
abibhas tvendro mānuṣe bibhrat saṃśreṣiṇe 'jayat
maṇiṃ sahasravīryaṃ varma devā akṛṇvata
yas tvā kṛtyābhir yas tvā dīkṣābhir yajñair yas tvā jighāṃsati
pratyak tvam indra taṃ jahi vajreṇa śataparvaṇā
ayam id vai pratīvarta ojasvān saṃjayo maṇiḥ
prajāṃ dhanaṃ ca rakṣatu paripāṇaḥ sumaṅgalaḥ
asapatnaṃ no adharād asapatnaṃ na uttarāt
indrāsapatnaṃ naḥ paścāj jyotiḥ śūra puras kṛdhi
varma me dyāvāpṛthivī varmāhar varma sūryaḥ
varma ma indraś cāgniś ca varma dhātā dadhātu me
aindrāgnaṃ varma bahulaṃ yad ugraṃ viśve devā nātividhyanti sarve
tan me tanvaṃ trāyatāṃ sarvato bṛhad āyuṣmāṁ jaradaṣṭir yathāsāni
ā mārukṣad devamaṇir mahyā ariṣṭatātaye
imaṃ methim abhisaṃviśadhvaṃ tanūpānaṃ trivarūtham ojase
asminn indro ni dadhātu nṛmṇam imaṃ devāso abhisaṃviśadhvam
dīrghāyutvāya śataśāradāyāyuṣmān jaradaṣṭir yathāsat
svastidā viśāṃ patir vṛtrahā vimṛdho vaśī
indro badhnātu te maṇiṃ jigīvāṁ aparājitaḥ
somapā abhayaṅkaro vṛṣā
yau te mātonmamārja jātāyāḥ pativedanau
durṇāmā tatra mā gṛdhad aliṃśa uta vatsapaḥ
palālānupalālau śarkuṃ kokaṃ malimlucaṃ palījakam
āśreṣaṃ vavrivāsasam ṛkṣagrīvaṃ pramīlinam
mā saṃ vṛto mopa sṛpa ūrū māva sṛpo 'ntarā
kṛṇomy asyai bheṣajaṃ bajaṃ durṇāmacātanam
durṇāmā ca sunāmā cobhā saṃvṛtam icchataḥ
arāyān apa hanmaḥ sunāmā straiṇam icchatām
yaḥ kṛṣṇaḥ keśy asura stambaja uta tuṇḍikaḥ
arāyān asyā muṣkābhyāṃ bhaṃsaso 'pa hanmasi
anujighraṃ pramṛśantaṃ kravyādam uta reriham
arāyāṁ śvakiṣkiṇo bajaḥ piṅgo anīnaśat
yas tvā svapne nipadyate bhrātā bhūtvā piteva ca
bajas tānt sahatām itaḥ klībarūpāṃs tirīṭinaḥ
yas tvā svapantīṃ tsarati yas tvā dipsati jāgratīm
chāyām iva pra tānt sūryaḥ parikrāmann anīnaśat
yaḥ kṛṇoti mṛtavatsām avatokām imāṃ striyam
tam oṣadhe tvaṃ nāśayāsyāḥ kamalam añjivam
ye śālāḥ parinṛtyanti sāyaṃ gardabhanādinaḥ
kusūlā ye ca kukṣilāḥ kakubhāḥ karumāḥ srimāḥ
tān oṣadhe tvaṃ gandhena viṣūcīnān vi nāśaya
ye kukundhāḥ kukūrabhāḥ kṛttīr dūrśāni bibhrati
klībā iva pranṛtyanto vane ye kurvate ghoṣaṃ tān ito nāśayāmasi
ye sūryaṃ na titikṣanta ātapantam amuṃ divaḥ
arāyān bastavāsino durgandhīṃl lohitāsyān makakān nāśayāmasi
ya ātmānam atimātram aṃsa ādhāya bibhrati
strīṇāṃ śroṇipratodina indra rakṣāṃsi nāśaya
ye pūrve vadhvo yanti haste śṛṅgāni bibhrataḥ
āpākesthāḥ prahāsina stambe ye kurvate jyotis tān ito nāśayāmasi
yeṣām paścāt prapadāni puraḥ pārṣṇīḥ puro mukhā
khalajāḥ śakadhūmajā uruṇḍā ye ca maṭmaṭāḥ kumbhamuṣkā ayāśavaḥ
tān asyā brahmaṇaspate pratībodhena nāśaya
paryastākṣā apracaṅkaśā astraiṇāḥ santu paṇḍagāḥ
ava bheṣaja pādaya ya imāṃ saṃvivṛtsaty apatiḥ svapatiṃ striyam
uddharṣiṇaṃ munikeśaṃ jambhayantaṃ marīmṛśam
upeṣantam udumbalaṃ tuṇḍelam uta śāluḍam
padā pravidhya pārṣṇyā sthālīṃ gaur iva spandanā
yas te garbhaṃ pratimṛśāj jātaṃ vā mārayāti te
piṅgas tam ugradhanvā kṛṇotu hṛdayāvidham
ye amno jātān mārayanti sūtikā anuśerate
strībhāgān piṅgo gandharvān vāto abhram ivājatu
parisṛṣṭaṃ dhārayatu yaddhitaṃ māvapādi tat
garbhaṃ ta ugrau rakṣatām bheṣajau nīvibhāryau
pavīnasāt taṅgalvāc chāyakād uta nagnakāt
prajāyai patye tvā piṅgaḥ paripātu kimīdinaḥ
dvyāsyāc caturakṣāt pañcapadād anaṅgureḥ
vṛntād abhiprasarpataḥ paripāhi varīvṛtāt
ya āmaṃ māṃsam adanti pauruṣeyaṃ ca ye kraviḥ
garbhān khādanti keśavās tān ito nāśayāmasi
ye sūryāt parisarpanti snuṣeva śvaśurād adhi
bajaś ca teṣāṃ piṅgaś ca hṛdaye 'dhi nividhyatām
piṅga rakṣa jāyamānaṃ mā pumāṃsaṃ striyaṃ kran
āṇḍādo garbhān mā dabhan bādhasvetaḥ kimīdinaḥ
aprajāstvaṃ mārtavatsam ād rodam agham āvayam
vṛkṣād iva srajam kṛtvāpriye pratimuñca tat
yā babhravo yāś ca śukrā rohiṇīr uta pṛśnayaḥ
asiknīḥ kṛṣṇā oṣadhīḥ sarvā acchāvadāmasi
trāyantām imaṃ puruṣaṃ yakṣmād deveṣitād adhi
yāsām dyauḥ pitā pṛthivī mātā samudro mūlaṃ vīrudhāṃ babhūva
āpo agraṃ divyā oṣadhayaḥ
tās te yakṣmam enasyam aṅgādaṅgād anīnaśan
prastṛṇatī stambinīr ekaśuṅgāḥ pratanvatīr oṣadhīr ā vadāmi
aṃśumatīḥ kāṇḍinīr yā viśākhā hvayāmi te vīrudho vaiśvadevīr ugrāḥ puruṣajīvanīḥ
yad vaḥ sahaḥ sahamānā vīryaṃ yac ca vo balam
tenemam asmād yakṣmāt puruṣaṃ muñcatauṣadhīr atho kṛṇomi bheṣajam
jīvalāṃ naghāriṣāṃ jīvantīm oṣadhīm aham
arundhatīm unnayantīṃ puṣpām madhumatīm iha huve 'smā ariṣṭatātaye
ihā yantu pracetaso medinīr vacaso mama
yathemaṃ pārayāmasi puruṣaṃ duritād adhi
agner ghāso apāṃ garbho yā rohanti punarṇavāḥ
dhruvāḥ sahasranāmnīr bheṣajīḥ santv ābhṛtāḥ
avakolbā udakātmāna oṣadhayaḥ
vyṛṣantu duritaṃ tīkṣṇaśṛṅgyaḥ
unmuñcantīr vivaruṇā ugrā yā viṣadūṣaṇīḥ
tāḥ iha ā yantu oṣadhīḥ
apakrītāḥ sahīyasīr vīrudho yā abhiṣṭutāḥ
trāyantām asmin grāme gām aśvaṃ puruṣaṃ paśum
madhuman mūlaṃ madhumad agram āsāṃ madhuman madhyaṃ vīrudhāṃ babhūva
madhumat parṇaṃ madhumat puṣpam āsāṃ madhoḥ saṃbhaktā amṛtasya bhakṣo ghṛtam annaṃ duhratāṃ gopurogavam
yāvatīḥ kiyatīś cemāḥ pṛthivyām adhy oṣadhīḥ
tā mā sahasraparṇyo mṛtyor muñcantv aṃhasaḥ
vaiyāghro maṇir vīrudhāṃ trāyamāṇo 'bhiśastipāḥ
amīvāḥ sarvā rakṣāṃsy apa hantv adhi dūram asmat
siṃhasyeva stanathoḥ saṃ vijante 'gner iva vijante ābhṛtābhyaḥ
gavāṃ yakṣmaḥ puruṣāṇāṃ vīrudbhir atinutto nāvyā etu srotyāḥ
mumucānā oṣadhayo 'gner vaiśvānarād adhi
bhūmiṃ saṃtanvatīr ita yāsāṃ rājā vanaspatiḥ
yā rohanty āṅgirasīḥ parvateṣu sameṣu ca
tā naḥ payasvatīḥ śivā oṣadhīḥ santu śaṃ hṛde
yāś cāhaṃ veda vīrudho yāś ca paśyāmi cakṣuṣā
ajñātā jānīmaś ca yā yāsu vidma ca saṃbhṛtam
sarvāḥ samagrā oṣadhīr bodhantu vacaso mama
yathemaṃ pārayāmasi puruṣam duritād adhi
aśvatthaḥ darbhaḥ vīrudhām somaḥ rājā vrīhiḥ yavaḥ ca bheṣajau divasputrau amartyau
ujjihīdhve stanayati abhikrandati oṣadhīḥ yadā vaḥ pṛśni mātaraḥ parjanyaḥ retasā avati
tasya amṛtasya imam balam puruṣam pāyayāmasi
atha u kṛṇomi bheṣajam yathā asat śata hāyanaḥ
varāhaḥ veda vīrudham
nakulaḥ veda bheṣajīm
sarpāḥ gandharvāḥ yāḥ viduḥ tāḥ asmai avase huve
yāḥ suparṇāḥ āṅgirasīḥ divyāḥ yāḥ raghaṭaḥ viduḥ vayāṃsi haṃsāḥ yāḥ viduḥ yāḥ ca sarve patatriṇaḥ mṛgāḥ yāḥ viduḥ oṣadhīḥ tāḥ asmai avase huve
yāvatīnām oṣadhīnām gāvaḥ prāśnanti aghnyāḥ yāvatīnām aja avayaḥ tāvatīḥ tubhyam oṣadhīḥ yacchantu ābhṛtāḥ
yāvatīṣu manuṣyā bheṣajaṃ bhiṣajo viduḥ
tāvatīr viśvabheṣajīr ā bharāmi tvām abhi
puṣpavatīḥ prasūmatīḥ phalinīr aphalā uta
saṃmātara iva duhrām asmā ariṣṭatātaye
ut tvāhārṣaṃ pañcaśalād atho daśaśalād uta
atho yamasya paḍvīśād viśvasmād devakilbiṣāt
indro manthatu manthitā śakraḥ śūraḥ puraṃdaraḥ
yathā hanāma senā amitrāṇāṃ sahasraśaḥ
pūtirajjur upadhmānī pūtiṃ senāṃ kṛṇotv amūm
dhūmam agnim parādṛśyāmitrā hṛtsv ādadhatāṃ bhayam
amūn aśvattha niḥśṛṇīhi khādāmūn khadirājiram
tājadbhaṅga iva bhajantāṃ hantv enān vadhako vadhaiḥ
paruṣān amūn paruṣāhvaḥ kṛṇotu hantv enān vadhako vadhaiḥ
kṣipraṃ śara iva bhajantāṃ bṛhajjālena saṃditāḥ
antarikṣaṃ jālam āsīj jāladaṇḍā diśo mahīḥ
tenābhidhāya dasyūnāṃ śakraḥ senām apāvapat
bṛhaddhi jālaṃ bṛhataḥ śakrasya vājinīvataḥ
tena śatrūn abhi sarvān nyubja yathā na mucyātai katamaś canaiṣām
bṛhat te jālaṃ bṛhata indra śūra sahasrārghasya śatavīryasya
tena śataṃ sahasram ayutaṃ nyarbudaṃ jaghāna śakro dasyūnām abhidhāya senayā
ayaṃ loko jālam āsīc chakrasya mahato mahān
tenāham indrajālenāmūṃs tamasābhidadhāmi sarvān
sedir ugrā vyṛddhir ārtiś cānapavācanā
śramas tandrīś ca mohaś ca tair amūn abhidadhāmi sarvān
mṛtyave 'mūn prayacchāmi mṛtyupāśair amī sitāḥ
mṛtyor ye aghalā dūtās tebhya enān pratinayāmi baddhvā
nayatāmūn mṛtyudūtā yamadūtā apombhata
paraḥsahasrā hanyantāṃ tṛṇeḍhv enān matyaṃ bhavasya
sādhyā ekaṃ jāladaṇḍam udyatya yanty ojasā
rudrā ekaṃ vasava ekam ādityair eka udyataḥ
viśve devāḥ upariṣṭād ubjanto yantv ojasā
madhyena ghnanto yantu senām aṅgiraso mahīm
vanaspatīn vānaspatyān oṣadhīr uta vīrudhaḥ
dvipāc catuṣpād iṣṇāmi yathā senām amūṃ hanan
gandharvāpsarasaḥ sarpān devān puṇyajanān pitṝn
dṛṣṭān adṛṣṭān iṣṇāmi yathā senām amūṃ hanan
ima uptā mṛtyupāśā yān ākramya na mucyase
amuṣyā hantu senāyā idaṃ kūṭaṃ sahasraśaḥ
gharmaḥ samiddho agnināyaṃ homaḥ sahasrahaḥ
bhavaś ca pṛśnibāhuś ca śarva senām amūṃ hatam
mṛtyor oṣam āpadyantāṃ kṣudhaṃ sediṃ vadham bhayam
indraś cākṣujālābhyāṃ śarva senām amūṃ hatam
parājitāḥ pratrasatāmitrā nuttā dhāvata brahmaṇā
bṛhaspatipraṇuttānāṃ māmīṣāṃ moci kaścana
avapadyantām eṣām āyudhāni mā śakan pratidhām iṣum
athaiṣāṃ bahu bibhyatām iṣavaḥ ghnantu marmaṇi
saṃkrośatām enān dyāvāpṛthivī sam antarikṣaṃ saha devatābhiḥ
mā jñātāraṃ mā pratiṣṭhāṃ vidanta mitho vighnānā upayantu mṛtyum
diśaś catasro 'śvataryo devarathasya puroḍāśāḥ śaphā antarikṣam uddhiḥ
dyāvāpṛthivī pakṣasī ṛtavo 'bhīśavo 'ntardeśāḥ kiṃkarā vāk parirathyam
saṃvatsaro rathaḥ parivatsaro rathopastho virāḍ īṣāgnī rathamukham
indraḥ savyaṣṭhāś candramāḥ sārathiḥ
ito jayeto vijaya saṃjaya jaya svāhā
ime jayantu parāmī jayantāṃ svāhaibhyo durāhāmībhyaḥ
nīlalohitenāmūn abhyavatanomi
kutas tau jātau
katamaḥ saḥ ardhaḥ
kasmāt lokāt
katamasyāḥ pṛthivyāḥ
vatsau virājaḥ salilāt udaitām
tau tvā pṛcchāmi
katareṇa dugdhā
yaḥ akrandayat salilam mahitvā yonim kṛtvā tribhujam śayānaḥ vatsaḥ kāma dughaḥ virājaḥ sa guhā cakre tanvaḥ parācais
yāni trīṇi bṛhanti yeṣām caturtham viyunakti vācam brahmā enat vidyāt tapasā vipaścit yasmin ekam yujyate yasmin ekam
bṛhataḥ pari sāmāni ṣaṣṭhāt pañca adhi nirmitā
bṛhat bṛhatyāḥ nirmitam
kutas adhi bṛhatī mitā
bṛhatī pari mātrāyāḥ mātuḥ mātrā adhi nirmitā
māyā ha jajñe māyāyāḥ māyāyāḥ mātalī pari
vaiśvānarasya pratimā upari dyauḥ yāvat rodasī vibabādhe agniḥ
tatas ṣaṣṭhāt ā amutas yanti stomāḥ
ud itas yanti abhi ṣaṣṭham ahnaḥ
ṣaṭ tvā pṛcchāmaḥ ṛṣayaḥ kaśyapa ime
tvam hi yuktam yuyukṣe yogyam ca
virājam āhuḥ brahmaṇaḥ pitaram
tām naḥ vidhehi yatidhā sakhibhyaḥ
yām pracyutām anu yajñāḥ pracyavante upatiṣṭhante upatiṣṭhamānām yasyāḥ vrate prasave yakṣam ejati sā virāj ṛṣayaḥ parame vyoman
a prāṇā eti prāṇena prāṇatīnām
virāj svarājam abhyeti paścāt
viśvam mṛśantīm abhirūpām virājam paśyanti tve na tve paśyanti enām
kaḥ virājaḥ mithuna tvam praveda kaḥ ṛtūn kaḥ u kalpam asyāḥ kramān kaḥ asyāḥ katidhā vidugdhān kaḥ asyāḥ dhāma katidhā vyuṣṭīḥ
iyam eva sā yā prathamā vyaucchat
āsu itarāsu carati praviṣṭā
mahāntaḥ asyām mahimānaḥ antar
vadhūḥ jigāya navagat janitrī
chandaḥ pakṣe uṣasā pepiśāne samānam yonim anu saṃcarete
sūrya patnī saṃcarataḥ prajānatī ketumatī ajare bhūri retasā
ṛtasya panthām anu tisraḥ āguḥ
trayaḥ gharmāḥ anu retaḥ āguḥ
prajām ekā jinvati ūrjam ekā
rāṣṭram ekā rakṣati devayūnām
agnīṣomau adadhuḥ yā turīyā āsīt yajñasya pakṣau ṛṣayaḥ kalpayantaḥ
gāyatrīm triṣṭubham jagatīm anuṣṭubham bṛhadarkīm yajamānāya svar ābharantīm
pañca vyuṣṭīḥ anu pañca dohāḥ
gām pañca nāmnīm ṛtavaḥ anu pañca
pañca diśaḥ pañcadaśena kﾱptāḥ
tāḥ eka mūrdhnīḥ abhi lokam ekam
ṣaḍ jātā bhūtā prathama jāḥ ṛtasya
ṣaḍ u sāmāni ṣaḍaham vahanti
ṣaṣ yogam sīram anu sāma sāma
ṣaṣ āhuḥ dyāvāpṛthivīḥ ṣaḍ urvīḥ
ṣaṭ āhuḥ śītān ṣaṭ u māsaḥ uṣṇān
ṛtum naḥ brūta yatamaḥ atiriktaḥ
sapta suparṇāḥ kavayaḥ niṣeduḥ
sapta chandāṃsi anu sapta dīkṣāḥ
sapta homāḥ
samidhaḥ ha sapta
madhūni sapta
ṛtavaḥ ha sapta
sapta ājyāni pari bhūtam āyan
tāḥ sapta gṛdhrāḥ iti śuśruma vayam
sapta chandāṃsi catur uttarāṇi anyonyasmin adhi ārpitāni
katham stomāḥ pratitiṣṭhanti teṣu
tāni stomeṣu katham ārpitāni
katham gāyatrī trivṛtam vyāpa
katham triṣṭubh pañcadaśena kalpate trayastriṃśena jagatī katham
anuṣṭubh katham ekaviṃśaḥ
aṣṭa jātā bhūtā prathama jāḥ ṛtasya
aṣṭa indra ṛtvijaḥ daivyāḥ ye
aṣṭa yoniḥ aditiḥ aṣṭa putrā
aṣṭamīm rātrim abhi havyam eti
ittham śreyaḥ manyamānā idam āgamam
yuṣmākam sakhye aham asmi śevā
samāna janmā kratuḥ asti vaḥ śivaḥ
sa vaḥ sarvāḥ saṃcarati prajānan
aṣṭā indrasya
ṣaṭ yamasya
ṛṣīṇām sapta saptadhā
apaḥ manuṣyān oṣadhīḥ tāṁ u pañcā anusecire
kevalī indrāya duduhe hi gṛṣṭiḥ vaśam pīyūṣam prathamam duhānā
atha atarpayat caturaḥ caturdhā devān manuṣyāṁ asurān uta ṛṣīn
kaḥ nu gauḥ
kaḥ eka ṛṣiḥ
kim u dhāma
kāḥ āśiṣaḥ
yakṣam pṛthivyām ekavṛt
eka ṛtuḥ katamaḥ nu saḥ
ekaḥ gauḥ
ekaḥ eka ṛṣiḥ
ekam dhāma
ekadhā āśiṣaḥ
yakṣam pṛthivyām ekavṛt
eka ṛtuḥ na atiricyate
virāj vai idam agre āsīt
tasyāḥ jātāyāḥ sarvam abibhet iyam eva idam bhaviṣyati iti
sā udakrāmat
sā gārhapatye nyakrāmat
gṛhamedhī gṛhapatiḥ bhavati yaḥ evam veda
sā udakrāmat
sā āhavanīye nyakrāmat
yanti asya devāḥ deva hūtim priyaḥ devānām bhavati yaḥ evam veda
sā udakrāmat
sā dakṣiṇāgnau nyakrāmat
yajña ṛtaḥ dakṣiṇīyaḥ vāsateyaḥ bhavati yaḥ evam veda
sā udakrāmat
sā sabhāyām nyakrāmat
yanti asya sabhām sabhyaḥ bhavati yaḥ evam veda
sā udakrāmat
sā samitau nyakrāmat
yanti asya samitim sāmityaḥ bhavati yaḥ evam veda
sā udakrāmat
sā āmantraṇe nyakrāmat
yanti asya āmantraṇam āmantraṇīyaḥ bhavati yaḥ evam veda
sā udakrāmat
sā antarikṣe caturdhā vikrāntā tiṣṭhat
tām deva manuṣyāḥ abruvan iyam eva tat veda yat ubhaye upajīvema imām upahvayāmahai iti
tām upāhvayanta ūrje ehi svadhe ehi sūnṛte ehi irāvati ehi iti
tasyāḥ indraḥ vatsaḥ āsīt gāyatrī abhidhānī abhram ūdhar
bṛhat ca rathaṃtaram ca dvau stanau āstām
āstām
yajñāyajñiyam ca vāmadevyam ca dvau
oṣadhīḥ eva rathaṃtareṇa devāḥ aduhran vyacaḥ bṛhatā apaḥ vāmadevyena yajñam yajñāyajñiyena
oṣadhīḥ eva asmai rathaṃtaram duhe vyacaḥ bṛhat apaḥ vāmadevyam yajñam yajñāyajñiyam yaḥ evam veda
sā udakrāmat
sā vanaspatīn āgacchat
tām vanaspatayaḥ aghnata
sā saṃvatsare samabhavat
tasmāt vanaspatīnām saṃvatsare vṛkṇam apirohati
vṛścate asya apriyaḥ bhrātṛvyaḥ yaḥ evam veda
sā udakrāmat
sā pitṝn āgacchat
tām pitaraḥ aghnata
sā māsi samabhavat
tasmāt pitṛbhyaḥ māsi upamāsyam dadati
pra pitṛyāṇam panthām jānāti yaḥ evam veda
sā udakrāmat
sā devān āgacchat
tām devāḥ aghnata
sā ardha māse samabhavat
tasmāt devebhyaḥ ardha māse vaṣaṭkurvanti
pra deva yānam panthām jānāti yaḥ evam veda
sā udakrāmat
sā manuṣyān āgacchat
tām manuṣyāḥ aghnata
sā sadyas samabhavat
tasmāt manuṣyebhyaḥ ubhayadyus upaharanti
upa asya gṛhe haranti yaḥ evam veda
sā udakrāmat
sā asurān āgacchat
tām asurāḥ upāhvayanta māye ehi iti
tasyāḥ virocanaḥ prāhrādiḥ vatsaḥ āsīt ayaspātram pātram
tām dvimūrdha ārtvyaḥ adhok
tām māyām eva adhok
tām māyām asurāḥ upajīvanti
upajīvanīyaḥ bhavati yaḥ evam veda
sā udakrāmat
sā pitṝn āgacchat
tām pitaraḥ upāhvayanta svadhe ehi iti
tasyāḥ yamaḥ rājā vatsaḥ āsīt rajata pātram pātram
tām antakaḥ mārtyavaḥ adhok
tām svadhām eva adhok
tām svadhām pitaraḥ upajīvanti
upajīvanīyaḥ bhavati yaḥ evam veda
sā udakrāmat
sā manuṣyān āgacchat
tām manuṣyāḥ upāhvayanta irāvati ehi iti
tasyāḥ manuḥ vaivasvataḥ vatsaḥ āsīt pṛthivī pātram
tām pṛthī vainyaḥ adhok
tām kṛṣim ca sasyam ca adhok
te svadhām kṛṣim ca sasyam ca manuṣyāḥ upajīvanti
kṛṣṭa rādhiḥ upajīvanīyaḥ bhavati yaḥ evam veda
sā udakrāmat
sā sapta ṛṣīn āgacchat
tām sapta ṛṣayaḥ upāhvayanta brahmaṇvati ehi iti
tasyāḥ somaḥ rājā vatsaḥ āsīt chandaḥ pātram
tām bṛhaspatiḥ āṅgirasaḥ adhok
tām brahma ca tapaḥ ca adhok
tat brahma ca tapaḥ ca sapta ṛṣayaḥ upajīvanti
brahmavarcasī upajīvanīyaḥ bhavati yaḥ evam veda
sā udakrāmat
sā devān āgacchat
tām devāḥ upāhvayanta ūrje ehi iti
tasyāḥ indraḥ vatsaḥ āsīt camasaḥ pātram
tām devaḥ savitā adhok
tām ūrjām eva adhok
tām ūrjām devāḥ upajīvanti
upajīvanīyaḥ bhavati yaḥ evam veda
sā udakrāmat
sā gandharva apsarasaḥ āgacchat
tām gandharva apsarasaḥ upāhvayanta puṇya gandhe ehi iti
tasyāḥ citrarathaḥ sauryavarcasaḥ vatsaḥ āsīt puṣkara parṇam pātram
tām vasuruciḥ sauryavarcasaḥ adhok
tām puṇyam eva gandham adhok
tam puṇyam gandham gandharva apsarasaḥ upajīvanti
puṇya gandhiḥ upajīvanīyaḥ bhavati yaḥ evam veda
sā udakrāmat
sa itarajanān āgacchat
tām itarajanāḥ upāhvayanta tirodhe ehi iti
tasyāḥ kuberaḥ vaiśravaṇaḥ vatsaḥ āsīt āma pātram pātram
tām rajatanābhiḥ kāberakaḥ adhok
tām tirodhām eva adhok
tām tirodhām itarajanāḥ upajīvanti
tirodhatte sarvam pāpmānam upajīvanīyaḥ bhavati yaḥ evam veda
sā udakrāmat
sā sarpān āgacchat
tām sarpāḥ upāhvayanta viṣavati ehi iti
tasyāḥ takṣakaḥ vaiśāleyaḥ vatsaḥ āsīt alābu pātram pātram
tām dhṛtarāṣṭraḥ airāvataḥ adhok
tām viṣam eva adhok
tat viṣam sarpāḥ upajīvanti
upajīvanīyaḥ bhavati yaḥ evam veda
tat yasmai evam viduṣe alābunā abhiṣiñcet pratyāhanyāt
na ca pratyāhanyāt manasā tvā pratyāhanmi iti pratyāhanyāt
yat pratyāhanti viṣam eva tat pratyāhanti
viṣam eva asya apriyam bhrātṛvyam anuviṣicyate yaḥ evam veda
divas pṛthivyā antarikṣāt samudrād agner vātān madhukaśā hi jajñe
tāṃ cāyitvāmṛtaṃ vasānāṃ hṛdbhiḥ prajāḥ prati nandanti sarvāḥ
mahat payo viśvarūpam asyāḥ samudrasya tvota reta āhuḥ
yata aiti madhukaśā rarāṇā tat prāṇas tad amṛtaṃ niviṣṭam
paśyanty asyāś caritaṃ pṛthivyāṃ pṛthaṅ naro bahudhā mīmāṃsamānāḥ
agner vātān madhukaśā hi jajñe marutām ugrā naptiḥ
mātādityānāṃ duhitā vasūnāṃ prāṇaḥ prajānām amṛtasya nābhiḥ
hiraṇyavarṇā madhukaśā ghṛtācī mahān bhargaś carati martyeṣu
madhoḥ kaśām ajanayanta devāḥ
tasyāḥ garbhaḥ abhavat viśva rūpaḥ
tam jātam taruṇam piparti mātā
sa jātaḥ viśvā bhuvanā vi caṣṭe
kas taṃ pra veda ka u taṃ ciketa yo asyā hṛdaḥ kalaśaḥ somadhāno akṣitaḥ
brahmā sumedhāḥ so asmin madeta
sa tau pra veda sa u tau ciketa yāv asyāḥ stanau sahasradhārāv akṣitau
ūrjaṃ duhāte anapasphurantau
hiṅkarikratī bṛhatī vayodhā uccairghoṣābhyeti yā vratam
trīn gharmān abhi vāvaśānā mimāti māyuṃ payate payobhiḥ
yām āpīnām upasīdanty āpaḥ śākvarā vṛṣabhā ye svarājaḥ
te varṣanti te varṣayanti tadvide kāmam ūrjam āpaḥ
stanayitnus te vāk prajāpate vṛṣā śuṣmaṃ kṣipasi bhūmyām adhi
agner vātān madhukaśā hi jajñe marutām ugrā naptiḥ
yathā somaḥ prātaḥsavane aśvinor bhavati priyaḥ
evā me aśvinā varca ātmani dhriyatām
yathā somo dvitīye savana indrāgnyor bhavati priyaḥ
evā ma indrāgnī varca ātmani dhriyatām
yathā somas tṛtīye savana ṛbhūṇāṃ bhavati priyaḥ
evā ma ṛbhavo varca ātmani dhriyatām
madhu janiṣīya madhu vaṃsiṣīya
payasvān agna āgamaṃ taṃ mā saṃ sṛja varcasā
saṃ māgne varcasā sṛja saṃ prajayā sam āyuṣā
vidyur me asya devā indro vidyāt saha ṛṣibhiḥ
yathā madhu madhukṛtaḥ saṃbharanti madhāv adhi
evā me aśvinā varca ātmani dhriyatām
yathā makṣāḥ idaṃ madhu nyañjanti madhāv adhi
evā me aśvinā varcas tejo balam ojaś ca dhriyatām
yad giriṣu parvateṣu goṣv aśveṣu yan madhu
surāyāṃ sicyamānāyāṃ yat tatra madhu tan mayi
aśvinā sāragheṇa mā madhunā aṅktam śubhaḥ patī yathā varcasvatīm vācam āvadāni janāṁ anu
stanayitnuḥ te vāc prajāpate
vṛṣā śuṣmam kṣipasi bhūmyām divi
tām paśavaḥ upa jīvanti sarve
tena u sā iṣam ūrjam piparti
pṛthivī daṇḍaḥ
antarikṣam garbhaḥ
dyauḥ kaśā
vidyut prakaśaḥ hiraṇyayaḥ binduḥ
yaḥ vai kaśāyāḥ sapta madhūni veda madhumān bhavati
brāhmaṇaś ca rājā ca dhenuś cānaḍvāṃś ca vrīhiś ca yavaś ca madhu saptamam
madhumān bhavati madhumad asyāhāryaṃ bhavati
madhumato lokān jayati ya evaṃ veda
yad vīdhre stanayati prajāpatir eva tat prajābhyaḥ prādurbhavati
tasmāt prācīnopavītas tiṣṭhe prajāpate 'nu mā budhyasveti
anv enaṃ prajā anu prajāpatir budhyate ya evaṃ veda
sapatnahanam ṛṣabhaṃ ghṛtena kāmaṃ śikṣāmi haviṣājyena
nīcaiḥ sapatnān mama padaya tvam abhiṣṭuto mahatā vīryeṇa
yan me manaso na priyaṃ cakṣuṣo yan me babhasti nābhinandati
tad duṣvapnyaṃ prati muñcāmi sapatne kāmaṃ stutvod ahaṃ bhideyam
duṣvapnyaṃ kāma duritaṃ ca kāmāprajastām asvagatām avartim
ugra īśānaḥ prati muñca tasmin yo asmabhyam aṃhūraṇā cikitsāt
nudasva kāma pra ṇudasva kāmāvartiṃ yantu mama ye sapatnāḥ
teṣāṃ nuttānām adhamā tamāṃsy agne vāstūni nir daha tvam
sā te kāma duhitā dhenur ucyate yām āhur vācaṃ kavayo virājam
tayā sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu
kāmasyendrasya varuṇasya rājño viṣṇor balena savituḥ savena
agner hotreṇa pra ṇude sapatnāṁ chambīva nāvam udakeṣu dhīraḥ
adhyakṣo vājī mama kāma ugraḥ kṛṇotu mahyam asapatnam eva
viśve devā mama nāthaṃ bhavantu sarve devā havam ā yantu ma imam
idam ājyaṃ ghṛtavaj juṣāṇāḥ kāmajyeṣṭhā iha mādayadhvam
kṛṇvanto mahyam asapatnam eva
indrāgnī kāma sarathaṃ hi bhūtvā nīcaiḥ sapatnān mama pādayāthaḥ
teṣāṃ pannānām adhamā tamāṃsy agne vāstūny anu nirdaha tvam
jahi tvam kāma mama ye sapatnā andhā tamāṃsy ava pādayainān
nirindriyā arasāḥ santu sarve mā te jīviṣuḥ katamac canāhaḥ
avadhīt kāmo mama ye sapatnā uruṃ lokam akaran mahyam edhatum
mahyaṃ namantāṃ pradiśaś catasro mahyaṃ ṣaḍ urvīr ghṛtam ā vahantu
te 'dharāñcaḥ pra plavantāṃ chinnā naur iva bandhanāt
na sāyakapraṇuttānāṃ punar asti nivartanam
agnir yava indro yavaḥ somo yavaḥ
yavayāvāno devā yavayantv enam
asarvavīraś caratu praṇutto dveṣyo mitrānāṃ parivargyaḥ svānām
uta pṛthivyām ava syanti vidyuta ugro vo devaḥ pra mṛṇat sapatnān
cyutā ceyaṃ bṛhaty acyutā ca vidyud bibharti stanayitnūṃś ca sarvān
udyann ādityo draviṇena tejasā nīcaiḥ sapatnān nudatāṃ me sahasvān
yat te kāma śarma trivarūtham udbhu brahma varma vitatam anativyādhyaṃ kṛtam
tena sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu
yena devā asurān prāṇudanta yenendro dasyūn adhamaṃ tamo nināya
tena tvaṃ kāma mama ye sapatnās tān asmāl lokāt pra ṇudasva dūram
yathā devā asurān prāṇudanta yathendro dasyūn adhamaṃ tamo babādhe
tathā tvaṃ kāma mama ye sapatnās tān asmāl lokāt pra ṇudasva dūram
kāmo jajñe prathamo nainaṃ devā āpuḥ pitaro na martyāḥ
tatas tvam asi jyāyān viśvahā mahāṃs tasmai te kāma nama it kṛṇomi
yāvatī dyāvāpṛthivī varimṇā yāvad āpaḥ siṣyadur yāvad agniḥ
tatas tvam asi jyāyān viśvahā mahāṃs tasmai te kāma nama it kṛṇomi
yāvatīr diśaḥ pradiśo viṣūcīr yāvatīr āśā abhicakṣaṇā divaḥ
tatas tvam asi jyāyān viśvahā mahāṃs tasmai te kāma nama it kṛṇomi
yāvatīr bhṛṅgā jatvaḥ kurūravo yāvatīr vaghā vṛkṣasarpyo babhūvuḥ
tatas tvam asi jyāyān viśvahā mahāṃs tasmai te kāma nama it kṛṇomi
jyāyān nimiṣato 'si tiṣṭhato jyāyānt samudrād asi kāma manyo
tatas tvam asi jyāyān viśvahā mahāṃs tasmai te kāma nama it kṛṇomi
na vai vātaś cana kāmam āpnoti nāgniḥ sūryo nota candramāḥ
tatas tvam asi jyāyān viśvahā mahāṃs tasmai te kāma nama it kṛṇomi
yās te śivās tanvaḥ kāma bhadrā yābhiḥ satyaṃ bhavati yad vṛṇīṣe
tābhiṣ ṭvam asmāṁ abhisaṃviśasvānyatra pāpīr apa veśayā dhiyaḥ
upamitāṃ pratimitām atho parimitām uta
śālāyā viśvavārāyā naddhāni vi cṛtāmasi
yat te naddhaṃ viśvavāre pāśo granthiś ca yaḥ kṛtaḥ
bṛhaspatir ivāhaṃ balaṃ vācā vi sraṃsayāmi tat
ā yayāma saṃ babarha granthīṃś cakāra te dṛḍhān
parūṃṣi vidvāṁ chastevendreṇa vi cṛtāmasi
vaṃśānāṃ te nahanānāṃ prāṇāhasya tṛṇasya ca
pakṣāṇāṃ viśvavāre te naddhāni vi cṛtāmasi
saṃdaṃśānāṃ paladānāṃ pariṣvañjalyasya ca
idaṃ mānasya patnyā naddhāni vi cṛtāmasi
yāni te 'ntaḥ śikyāny ābedhū raṇyāya kam
pra te tāni cṛtāmasi śivā mānasya patni na uddhitā tanve bhava
havirdhānam agniśālaṃ patnīnāṃ sadanaṃ sadaḥ
sado devānām asi devi śāle
akṣum opaśaṃ vitataṃ sahasrākṣaṃ viṣūvati
avanaddham abhihitaṃ brahmaṇā vi cṛtāmasi
yas tvā śāle pratigṛhṇāti yena cāsi mitā tvam
ubhau mānasya patni tau jīvatāṃ jaradaṣṭī
amutrainam ā gachatād dṛḍhā naddhā pariṣkṛtā
yasyās te vicṛtāmasy aṅgamaṅgaṃ paruṣ paruḥ
yas tvā śāle nimimāya saṃjabhāra vanaspatīn
prajāyai cakre tvā śāle parameṣṭhī prajāpatiḥ
namas tasmai namo dātre śālāpataye ca kṛṇmaḥ
namo 'gnaye pracarate puruṣāya ca te namaḥ
gobhyo aśvebhyo namo yacchālāyāṃ vijāyate
vijāvati prajāvati vi te pāśāṃś cṛtāmasi
agnim antaś chādayasi puruṣān paśubhiḥ saha
vijāvati prajāvati vi te pāśāṃś cṛtāmasi
antarā dyāṃ ca pṛthivīṃ ca yad vyacas tena śālāṃ prati gṛhṇāmi ta imām
yad antarikṣaṃ rajaso vimānaṃ tat kṛṇve 'ham udaraṃ śevadhibhyaḥ
tena śālāṃ prati gṛhṇāmi tasmai
ūrjasvatī payasvatī pṛthivyāṃ nimitā mitā
viśvānnaṃ bibhratī śāle mā hiṃsīḥ pratigṛhṇataḥ
tṛṇair āvṛtā paladān vasānā rātrīva śālā jagato niveśanī
mitā pṛthivyāṃ tiṣṭhasi hastinīva padvatī
iṭasya te vicṛtāmy apinaddham aporṇuvan
varuṇena samubjitāṃ mitraḥ prātar vy ubjatu
brahmaṇā śālāṃ nimitāṃ kavibhir nimitāṃ mitām
indrāgnī rakṣatāṃ śālām amṛtau somyaṃ sadaḥ
kulāye 'dhi kulāyaṃ kośe kośaḥ samubjitaḥ
tatra marto vi jāyate yasmād viśvaṃ prajāyate
yā dvipakṣā catuṣpakṣā ṣaṭpakṣā yā nimīyate
aṣṭāpakṣāṃ daśapakṣāṃ śālāṃ mānasya patnīm agnir garbha ivā śaye
pratīcīṃ tvā pratīcīnaḥ śāle praimy ahiṃsatīm
agnir hy antar āpaś ca ṛtasya prathamā dvāḥ
imā āpaḥ pra bharāmy ayakṣmā yakṣmanāśanīḥ
gṛhān upa pra sīdāmy amṛtena sahāgninā
mā naḥ pāśaṃ prati muco gurur bhāro laghur bhava
vadhūm iva tvā śāle yatrakāmaṃ bharāmasi
prācyā diśaḥ śālāyā namo mahimne svāhā devebhyaḥ svāhyebhyaḥ
dakṣiṇāyā diśaḥ śālāyā namo mahimne svāhā devebhyaḥ svāhyebhyaḥ
pratīcyā diśaḥ śālāyā namo mahimne svāhā devebhyaḥ svāhyebhyaḥ
udīcyā diśaḥ śālāyā namo mahimne svāhā devebhyaḥ svāhyebhyaḥ
dhruvāyā diśaḥ śālāyā namo mahimne svāhā devebhyaḥ svāhyebhyaḥ
ūrdhvāyā diśaḥ śālāyā namo mahimne svāhā devebhyaḥ svāhyebhyaḥ
diśo diśaḥ śālāyā namo mahimne svāhā devebhyaḥ svāhyebhyaḥ
sāhasras tveṣa ṛṣabhaḥ payasvān viśvā rūpāṇi vakṣaṇāsu bibhrat
bhadraṃ dātre yajamānāya śikṣan bārhaspatya usriyas tantum ātān
apāṃ yo agne pratimā babhūva prabhūḥ sarvasmai pṛthivīva devī
pitā vatsānāṃ patir aghnyānāṃ sāhasre poṣe api naḥ kṛṇotu
pumān antarvānt sthaviraḥ payasvān vasoḥ kabandhaṃ ṛṣabho bibharti
tam indrāya pathibhir devayānair hutam agnir vahatu jātavedāḥ
pitā vatsānāṃ patir aghnyānāṃ atho pitā mahatāṃ gargarāṇām
vatso jarāyu pratidhuk pīyūṣa āmikṣā ghṛtaṃ tad v asya retaḥ
devānāṃ bhāga upanāha eṣo 'pāṃ rasa oṣadhīnāṃ ghṛtasya
somasya bhakṣam avṛṇīta śakro bṛhann adrir abhavad yaccharīram
somena pūrṇam kalaśam bibharṣi tvaṣṭā rūpāṇām janitā paśūnām
śivās te santu prajanva iha yā imā ny asmabhyaṃ svadhite yaccha yā amūḥ
ājyaṃ bibharti ghṛtam asya retaḥ sāhasraḥ poṣas tam u yajñam āhuḥ
indrasya rūpam ṛṣabho vasānaḥ so asmān devāḥ śiva aitu dattaḥ
indrasyaujo varuṇasya bāhū aśvinor aṃsau marutām iyaṃ kakut
bṛhaspatiṃ saṃbhṛtam etam āhur ye dhīrāsaḥ kavayo ye manīṣiṇaḥ
daivīr viśaḥ payasvān ā tanoṣi tvām indraṃ tvāṃ sarasvantam āhuḥ
sahasraṃ sa ekamukhā dadāti yo brāhmaṇa ṛṣabham ājuhoti
bṛhaspatiḥ savitā te vayo dadhau tvaṣṭur vāyoḥ pary ātmā ta ābhṛtaḥ
antarikṣe manasā tvā juhomi barhiṣ ṭe dyāvāpṛthivī ubhe stām
ya indra iva deveṣu goṣv eti vivāvadat
tasya ṛṣabhasyāṅgāni brahmā saṃ stautu bhadrayā
pārśve āstām anumatyā bhagasyāstām anūvṛjau
aṣṭhīvantāv abravīn mitro mamaitau kevalāv iti
bhasad āsīd ādityānāṃ śroṇī āstāṃ bṛhaspateḥ
pucchaṃ vātasya devasya tena dhūnoty oṣadhīḥ
gudā āsant sinīvālyāḥ sūryāyās tvacam abruvan
utthātur abruvan pada ṛṣabhaṃ yad akalpayan
kroḍa āsīj jāmiśaṃsasya somasya kalaśo dhṛtaḥ
devāḥ saṃgatya yat sarva ṛṣabhaṃ vyakalpayan
te kuṣṭhikāḥ saramāyai kūrmebhyo adadhuḥ śaphān
ūbadhyam asya kīṭebhyaḥ śvavartebhyo adhārayan
śṛṅgābhyāṃ rakṣa ṛṣaty avartim hanti cakṣuṣā
śṛṇoti bhadraṃ karṇābhyāṃ gavāṃ yaḥ patir aghnyaḥ
śatayājaṃ sa yajate nainaṃ dunvanty agnayaḥ
jinvanti viśve taṃ devā yo brāhmaṇa ṛṣabham ājuhoti
brāhmaṇebhya ṛṣabhaṃ dattvā varīyaḥ kṛṇute manaḥ
puṣṭiṃ so aghnyānāṃ sve goṣṭhe 'va paśyate
gāvaḥ santu prajāḥ santv atho astu tanūbalam
tat sarvam anu manyantāṃ devā ṛṣabhadāyine
ayaṃ pipāna indra id rayiṃ dadhātu cetanīm
ayaṃ dhenuṃ sudughāṃ nityavatsāṃ vaśaṃ duhāṃ vipaścitaṃ paro divaḥ
piśaṅgarūpo nabhaso vayodhā aindraḥ śuṣmo viśvarūpo na āgan
āyur asmabhyaṃ dadhat prajāṃ ca rāyaś ca poṣair abhi naḥ sacatām
upehopaparcanāsmin goṣṭha upa pṛñca naḥ
upa ṛṣabhasya yad reta upendra tava vīryam
etaṃ vo yuvānaṃ prati dadhmo atra tena krīḍantīś carata vaśāṁ anu
mā no hāsiṣṭa januṣā subhāgā rāyaś ca poṣair abhi naḥ sacadhvam
ā nayaitam ā rabhasva sukṛtāṃ lokam api gachatu prajānan
tīrtvā tamāṃsi bahudhā mahānty ajo nākam ā kramatāṃ tṛtīyam
indrāya bhāgaṃ pari tvā nayāmy asmin yajñe yajamānāya sūrim
ye no dviṣanty anu tān rabhasvānāgaso yajamānasya vīrāḥ
pra pado 'va nenigdhi duścaritaṃ yac cacāra śuddhaiḥ śaphair ā kramatāṃ prajānan
tīrtvā tamāṃsi bahudhā vipaśyann ajo nākam ā kramatāṃ tṛtīyam
anuchya śyāmena tvacam etāṃ viśastar yathāparv asinā mābhi maṃsthāḥ
mābhi druhaḥ paruśaḥ kalpayainaṃ tṛtīye nāke adhi vi śrayainam
ṛcā kumbhīm adhy agnau śrayāmy ā siñcodakam ava dhehy enam
paryādhattāgninā śamitāraḥ śṛto gachatu sukṛtāṃ yatra lokaḥ
ut krāmātaḥ pari ced ataptas taptāc caror adhi nākaṃ tṛtīyam
agner agnir adhi saṃ babhūvitha jyotiṣmantam abhi lokaṃ jayaitam
ajo agnir ajam u jyotir āhur ajaṃ jīvatā brahmaṇe deyam āhuḥ
ajas tamāṃsy apa hanti dūram asmiṃl loke śraddadhānena dattaḥ
pañcaudanaḥ pañcadhā vi kramatām ākraṃsyamānas trīṇi jyotīṃṣi
ījānānāṃ sukṛtāṃ prehi madhyaṃ tṛtīye nāke adhi vi śrayasva
ajā roha sukṛtāṃ yatra lokaḥ śarabho na catto 'ti durgāny eṣaḥ
pañcaudano brahmaṇe dīyamānaḥ sa dātāraṃ tṛptyā tarpayāti
ajas trināke tridive tripṛṣṭhe nākasya pṛṣṭhe dadivāṃsaṃ dadhāti
pañcaudano brahmaṇe dīyamāno viśvarūpā dhenuḥ kāmadughāsy ekā
etad vo jyotiḥ pitaras tṛtīyaṃ pañcaudanaṃ brahmaṇe 'jaṃ dadāti
ajas tamāṃsy apa hanti dūram asmiṃl loke śraddadhānena dattaḥ
ījānānāṃ sukṛtāṃ lokam īpsan pañcaudanaṃ brahmaṇe 'jaṃ dadāti
sa vyāptim abhi lokaṃ jayaitaṃ śivo 'smabhyaṃ pratigṛhīto astu
ajo hy agner ajaniṣṭa śokād vipro viprasya sahaso vipaścit
iṣṭaṃ pūrtam abhipūrtaṃ vaṣaṭkṛtaṃ tad devā ṛtuśaḥ kalpayantu
amotaṃ vāso dadyāddhiraṇyam api dakṣiṇām
tathā lokānt sam āpnoti ye divyā ye ca pārthivāḥ
etās tvājopa yantu dhārāḥ somyā devīr ghṛtapṛṣṭhā madhuścutaḥ
stabhān pṛthivīm uta dyāṃ nākasya pṛṣṭhe 'dhi saptaraśmau
ajo 'sy aja svargo 'si tvayā lokam aṅgirasaḥ prājānan
taṃ lokaṃ puṇyaṃ pra jñeṣam
yenā sahasraṃ vahasi yenāgne sarvavedasam
tenemaṃ yajñaṃ no vaha svar deveṣu gantave
ajaḥ pakvaḥ svarge loke dadhāti pañcaudano nirṛtiṃ bādhamānaḥ
tena lokānt sūryavato jayema
yaṃ brāhmaṇe nidadhe yaṃ ca vikṣu yā vipruṣa odanānām ajasya
sarvaṃ tad agne sukṛtasya loke jānītān naḥ saṃgamane pathīnām
ajo vā idam agne vy akramata tasyora iyam abhavad dyauḥ pṛṣṭham
antarikṣaṃ madhyam diśaḥ pārśve samudrau kukṣī
satyaṃ cartaṃ ca cakṣuṣī viśvaṃ satyaṃ śraddhā prāṇo virāṭ śiraḥ
eṣa vā aparimito yajño yad ajaḥ pañcaudanaḥ
aparimitam eva yajñam āpnoty aparimitaṃ lokam ava runddhe
yo 'jaṃ pañcaudanaṃ dakṣiṇājyotiṣaṃ dadāti
nāsyāsthīni bhindyān na majjño nir dhayet
sarvam enaṃ samādāyedamidaṃ pra veśayet
idamidam evāsya rūpaṃ bhavati tenainaṃ saṃ gamayati
iṣaṃ maha ūrjam asmai duhe yo 'jaṃ pañcaudanam dakṣiṇājyotiṣaṃ dadāti
pañca rukmā pañca navāni vastrā pañcāsmai dhenavaḥ kāmadughā bhavanti
yo 'jaṃ pañcaudanaṃ dakṣiṇājyotiṣaṃ dadāti
pañca rukmā jyotir asmai bhavanti varma vāsāṃsi tanve bhavanti
svargaṃ lokam aśnute yo 'jaṃ pañcaudanaṃ dakṣiṇājyotiṣam dadāti
yā pūrvaṃ patiṃ vittvā 'thānyaṃ vindate 'param
pañcaudanaṃ ca tāv ajaṃ dadāto na vi yoṣataḥ
samānaloko bhavati punarbhuvāparaḥ patiḥ
yo 'jaṃ pañcaudanam dakṣiṇājyotiṣaṃ dadāti
anupūrvavatsāṃ dhenum anaḍvāham upabarhaṇam
vāso hiraṇyaṃ dattvā te yanti divam uttamām
ātmānaṃ pitaraṃ putraṃ pautraṃ pitāmaham
jāyāṃ janitrīṃ mātaraṃ ye priyās tān upa hvaye
yo vai naidāghaṃ nāmartuṃ veda
eṣa vai naidāgho nāmartur yad ajaḥ pañcaudanaḥ
nir evāpriyasya bhrātṛvyasya śriyaṃ dahati bhavaty ātmanā
yo vai kurvantaṃ nāmartuṃ veda
kurvatīṃ kurvatīm evāpriyasya bhrātṛvyasya śriyaṃ ā datte
eṣa vai kurvan nāmartur yad ajaḥ pañcaudanaḥ
yo vai saṃyantaṃ nāmartuṃ veda
saṃyatīṃ saṃyatīm evāpriyasya bhrātṛvyasya śriyaṃ ā datte
eṣa vai saṃyan nāmartur yad ajaḥ pañcaudanaḥ
yo vai pinvantaṃ nāmartum veda
pinvatīṃ pinvatīm evāpriyasya bhrātṛvyasya śriyaṃ ā datte
eṣa vai pinvan nāmartur yad ajaḥ pañcaudanaḥ
yo vā udyantaṃ nāmartuṃ veda
udyatīṃ udyatīm evāpriyasya bhrātṛvyasya śriyaṃ ā datte
eṣa vā udyan nāmartur yad ajaḥ pañcaudanaḥ
yo vā abhibhuvaṃ nāmartuṃ veda
abhibhavantīm abhibhavantīm evāpriyasya bhrātṛvyasya śriyaṃ ā datte
eṣa vā abhibhūr nāmartur yad ajaḥ pañcaudanaḥ
ajaṃ ca pacata pañca caudanān
sarvā diśaḥ saṃmanasaḥ sadhrīcīḥ sāntardeśāḥ prati gṛhṇantu ta etam
tās te rakṣantu tava tubhyam etaṃ tābhya ājyaṃ havir idaṃ juhomi
yo vidyād brahma pratyakṣaṃ parūṃṣi yasya saṃbhārā ṛco yasyānūkyam
sāmāni yasya lomāni yajur hṛdayam ucyate paristaraṇam iddhaviḥ
yad vā atithipatir atithīn pratipaśyati devayajanaṃ prekṣate
yad abhivadati dīkṣām upaiti yad udakaṃ yācaty apaḥ pra ṇayati
yā eva yajña āpaḥ praṇīyante tā eva tāḥ
yat tarpaṇam āharanti ya evāgnīṣomīyaḥ paśur badhyate sa eva saḥ
yad āvasathān kalpayanti sadohavirdhānāny eva tat kalpayanti
yad upastṛṇanti barhir eva tat
yad upariśayanam āharanti svargam eva tena lokam ava runddhe
yat kaśipūpabarhaṇam āharanti paridhaya eva te
yad āñjanābhyañjanam āharanty ājyam eva tat
yat purā pariveṣāt svādam āharanti puroḍāśāv eva tau
yad aśanakṛtaṃ hvayanti haviṣkṛtam eva taddhvayanti
ye vrīhayo yavā nirupyante 'ṃśava eva te
yāny ulūkhalamusalāni grāvāṇa eva te
śūrpaṃ pavitraṃ tuṣā ṛjīṣābhiṣavaṇīr āpaḥ
srug darvir nekṣaṇam āyavanaṃ droṇakalaśāḥ kumbhyo vāyavyāni pātrāṇīyam eva kṛṣṇājinam
yajamānabrāhmaṇaṃ vā etad atithipatiḥ kurute yad āhāryāṇi prekṣata idaṃ bhūyā3 idā3m iti
yad āha bhūya ud dhareti prāṇam eva tena varṣīyāṃsaṃ kurute
upa harati havīṃṣy ā sādayati
teṣām āsannānām atithir ātman juhoti
srucā hastena prāṇe yūpe srukkāreṇa vaṣaṭkāreṇa
ete vai priyāś cāpriyāś cartvijaḥ svargaṃ lokaṃ gamayanti yad atithayaḥ
sa ya evaṃ vidvān na dviṣann aśnīyān na dviṣato 'nnam aśnīyān na mīmāṃsitasya na mīmāṃsamānasya
sarvo vā eṣa jagdhapāpmā yasyānnam aśnanti
sarvo vā eṣo 'jagdhapāpmā yasyānnam nāśnanti
sarvadā vā eṣa yuktagrāvārdrapavitro vitatādhvara āhṛtayajñakratur ya upaharati
prājāpatyo vā etasya yajño vitato ya upaharati
prajāpater vā eṣa vikramān anuvikramate ya upaharati
yo 'tithīnāṃ sa āhavanīyo yo veśmani sa gārhapatyo yasmin pacanti sa dakṣiṇāgniḥ
iṣṭaṃ ca vā eṣa pūrtaṃ ca gṛhāṇām aśnāti yaḥ pūrvo 'tither aśnāti
payaś ca vā eṣa rasaṃ ca gṛhāṇām aśnāti yaḥ pūrvo 'tither aśnāti
ūrjāṃ ca vā eṣa sphātiṃ ca gṛhāṇām aśnāti yaḥ pūrvo 'tither aśnāti
prajāṃ vā eṣa paśūṃś ca gṛhāṇām aśnāti yaḥ pūrvo 'tither aśnāti
kīrtiṃ vā eṣa yaśaś ca gṛhāṇām aśnāti yaḥ pūrvo 'tither aśnāti
śriyaṃ vā eṣa saṃvidaṃ ca gṛhāṇām aśnāti yaḥ pūrvo 'tither aśnāti
eṣa vā atithir yacchrotriyas tasmāt pūrvo nāśnīyāt
aśitāvaty atithāv aśnīyād yajñasya sātmatvāya yajñasyāvichedāya tad vratam
etad vā u svādīyo yad adhigavaṃ kṣīraṃ vā māṃsaṃ vā tad eva nāśnīyāt
sa ya evaṃ vidvān kṣīram upasicyopaharati
yāvad agniṣṭomeneṣṭvā susamṛddhenāvarunddhe tāvad enenāva runddhe
sa ya evaṃ vidvānt sarpir upasicyopaharati
yāvad atirātreṇeṣṭvā susamṛddhenāvarunddhe tāvad enenāva runddhe
sa ya evaṃ vidvān madhūpasicyopaharati
yāvat sattrasadyeneṣṭvā susamṛddhenāvarunddhe tāvad enenāva runddhe
sa ya evaṃ vidvān māṃsam upasicyopaharati
yāvad dvādaśāheneṣṭvā susamṛddhenāvarunddhe tāvad enenāva runddhe
sa ya evaṃ vidvān udakam upasicyopaharati
prajānāṃ prajananāya gacchati pratiṣṭhāṃ priyaḥ prajānāṃ bhavati ya evaṃ vidvān upasicyopaharati
tasmā uṣā hiṅ kṛṇoti savitā pra stauti
bṛhaspatir ūrjayod gāyati tvaṣṭā puṣṭyā prati harati viśve devā nidhanam
nidhanaṃ bhūtyāḥ prajāyāḥ paśūnāṃ bhavati ya evaṃ veda
tasmā udyant sūryo hiṅ kṛṇoti saṃgavaḥ pra stauti
madhyandina ud gāyaty aparāhṇaḥ prati haraty astaṃ yan nidhanam
nidhanaṃ bhūtyāḥ prajāyāḥ paśūnāṃ bhavati ya evaṃ veda
tasmā abhro bhavan hiṅ kṛṇoti stanayan pra stauti
vidyotamānaḥ prati harati varṣann ud gāyaty udgṛhṇan nidhanam
nidhanaṃ bhūtyāḥ prajāyāḥ paśūnāṃ bhavati ya evaṃ veda
atithīn prati paśyati hiṅ kṛṇoty abhi vadati pra stauty udakam yācaty ud gāyati
upa harati prati haraty ucchiṣṭaṃ nidhanam
nidhanaṃ bhūtyāḥ prajāyāḥ paśūnāṃ bhavati ya evam veda
yat kṣattāraṃ hvayaty ā śrāvayaty eva tat
yat pratiśṛṇoti pratyāśrāvayaty eva tat
yat pariveṣṭāraḥ pātrahastāḥ pūrve cāpare ca prapadyante camasādhvaryava eva te
teṣāṃ na kaścanāhotā
yad vā atithipatir atithīn pariviṣya gṛhān upodaity avabhṛtham eva tad upāvaiti
yat sabhāgayati dakṣiṇāḥ sabhāgayati yad anutiṣṭhata udavasyaty eva tat
sa upahūtaḥ pṛthivyāṃ bhakṣayaty upahūtas tasmin yat pṛthivyāṃ viśvarūpam
sa upahūto 'ntarikṣe bhakṣayaty upahūtas tasmin yad divi viśvarūpam
sa upahūto divi bhakṣayaty upahūtas tasmin yad divi viśvarūpam
sa upahūto deveṣu bhakṣayaty upahūtas tasmin yad divi viśvarūpam
sa upahūto lokeṣu bhakṣayaty upahūtas tasmin yad divi viśvarūpam
sa upahūta upahūtaḥ
āpnotīmaṃ lokam āpnoty amum
jyotiṣmato lokān jayati ya evaṃ veda
prajāpatiś ca parameṣṭhī ca śṛṅge indraḥ śiro agnir lalāṭaṃ yamaḥ kṛkāṭam
somo rājā mastiṣko dyaur uttarahanuḥ pṛthivy adharahanuḥ
vidyuj jihvā maruto dantā revatīr grīvāḥ kṛttikā skandhā gharmo vahaḥ
viśvaṃ vāyuḥ svargo lokaḥ kṛṣṇadraṃ vidharaṇī niveṣyaḥ
śyenaḥ kroḍo 'ntarikṣaṃ pājasyaṃ bṛhaspatiḥ kakud bṛhatīḥ kīkasāḥ
devānāṃ patnīḥ pṛṣṭaya upasadaḥ parśavaḥ
mitraś ca varuṇaś cāṃsau tvaṣṭā cāryamā ca doṣaṇī mahādevo bāhū
indrāṇī bhasad vāyuḥ pucchaṃ pavamāno bālāḥ
brahma ca kṣatraṃ ca śroṇī balam ūrū
dhātā ca savitā cāṣṭhīvantau jaṅghā gandharvā apsarasaḥ kuṣṭhikā aditiḥ śaphāḥ
ceto hṛdayaṃ yakṛn medhā vrataṃ purītat
kṣut kukṣir irā vaniṣṭhuḥ parvatāḥ plāśayaḥ
krodho vṛkkau manyur āṇḍau prajā śepaḥ
nadī sūtrī varṣasya pataya stanā stanayitnur ūdhaḥ
viśvavyacās carmauṣadhayo lomāni nakṣatrāṇi rūpam
devajanā gudā manuṣyā āntrāṇy atrā udaram
rakṣāṃsi lohitam itarajanā ūbadhyam
abhraṃ pīvo majjā nidhanam
agnir āsīna utthito 'śvinā
indraḥ prāṅ tiṣṭhan dakṣiṇā tiṣṭhan yamaḥ
pratyaṅ tiṣṭhan dhātodaṅ tiṣṭhant savitā
tṛṇāni prāptaḥ somo rājā
mitra īkṣamāṇa āvṛtta ānandaḥ
yujyamāno vaiśvadevo yuktaḥ prajāpatir vimuktaḥ sarvam
etad vai viśvarūpaṃ sarvarūpaṃ gorūpam
upainaṃ viśvarūpāḥ sarvarūpāḥ paśavas tiṣṭhanti ya evaṃ veda
śīrṣaktiṃ śīrṣāmayaṃ karṇaśūlaṃ vilohitam
sarvaṃ śīrṣanyaṃ te rogaṃ bahir nir mantrayāmahe
karṇābhyāṃ te kaṅkūṣebhyaḥ karṇaśūlaṃ visalpakam
sarvaṃ śīrṣanyaṃ te rogaṃ bahir nir mantrayāmahe
yasya hetoḥ pracyavate yakṣmaḥ karṇato āsyataḥ
sarvaṃ śīrṣanyaṃ te rogaṃ bahir nir mantrayāmahe
yaḥ kṛṇoti pramotam andhaṃ kṛṇoti pūruṣam
sarvaṃ śīrṣanyaṃ te rogaṃ bahir nir mantrayāmahe
aṅgabhedam aṅgajvaram viśvāṅgyaṃ visalpakam
sarvaṃ śīrṣanyaṃ te rogaṃ bahir nir mantrayāmahe
yasya bhīmaḥ pratīkāśa udvepayati pūruṣam
takmānaṃ viśvaśāradaṃ bahir nir mantrayāmahe
ya ūrū anusarpaty atho eti gavīnike
yakṣmaṃ te antar aṅgebhyo bahir nir mantrayāmahe
yadi kāmād apakāmāddhṛdayāj jāyate pari
hṛdo balāsam aṅgebhyo bahir nir mantrayāmahe
harimāṇaṃ te aṅgebhyo 'pvām antarodarāt
yakṣmodhām antar ātmano bahir nir mantrayāmahe
āso balāso bhavatu mūtraṃ bhavatv āmayat
yakṣmāṇāṃ sarveṣāṃ viṣaṃ nir avocam ahaṃ tvat
bahis bilam niḥ dravatu kāhābāham tava udarāt
yakṣmāṇām sarveṣām viṣam niḥ avocam aham tvat
udarāt te klomno nābhyā hṛdayād adhi
yakṣmāṇāṃ sarveṣāṃ viṣaṃ nir avocam ahaṃ tvat
yāḥ sīmānaṃ virujanti mūrdhānaṃ praty arṣaṇīḥ
ahiṃsantīr anāmayā nir dravantu bahir bilam
yā hṛdayam uparṣanty anutanvanti kīkasāḥ
ahiṃsantīr anāmayā nir dravantu bahir bilam
yāḥ pārśve uparṣanty anunikṣanti pṛṣṭīḥ
ahiṃsantīr anāmayā nir dravantu bahir bilam
yās tiraścīḥ uparṣanty arṣaṇīr vakṣaṇāsu te
ahiṃsantīr anāmayā nir dravantu bahir bilam
yā gudā anusarpanty āntrāṇi mohayanti ca
ahiṃsantīr anāmayā nir dravantu bahir bilam
yā majjño nirdhayanti parūṃṣi virujanti ca
ahiṃsantīr anāmayā nir dravantu bahir bilam
ye aṅgāni madayanti yakṣmāso ropaṇās tava
yakṣmāṇāṃ sarveṣāṃ viṣaṃ nir avocam ahaṃ tvat
visalpasya vidradhasya vātīkārasya vālajeḥ
yakṣmāṇāṃ sarveṣāṃ viṣaṃ nir avocam ahaṃ tvat
pādābhyāṃ te jānubhyāṃ śroṇibhyāṃ pari bhaṃsasaḥ
anūkād arṣaṇīr uṣṇihābhyaḥ śīrṣṇo rogam anīnaśam
saṃ te śīrṣṇaḥ kapālāni hṛdayasya ca yo vidhuḥ
udyann āditya raśmibhiḥ śīrṣṇo rogam anīnaśo 'ṅgabhedam aśīśamaḥ
asya vāmasya palitasya hotus tasya bhrātā madhyamo asty aśnaḥ
tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram
sapta yuñjanti ratham ekacakram eko aśvo vahati saptanāmā
trinābhi cakram ajaram anarvaṃ yatremā viśvā bhuvanādhi tasthuḥ
imaṃ ratham adhi ye sapta tasthuḥ saptacakraṃ sapta vahanty aśvāḥ
sapta svasāro abhi saṃ navanta yatra gavām nihitā sapta nāma
ko dadarśa prathamaṃ jāyamānam asthanvantaṃ yad anasthā bibharti
bhūmyā asur asṛg ātmā kva svit ko vidvāṃsam upa gāt praṣṭum etat
iha bravītu ya īm aṅga vedāsya vāmasya nihitaṃ padaṃ veḥ
śīrṣṇaḥ kṣīraṃ duhrate gāvo asya vavriṃ vasānā udakaṃ padā 'puḥ
pākaḥ pṛchāmi manasā 'vijānan devānām enā nihitā padāni
vatse baṣkaye 'dhi sapta tantūn vi tatnire kavaya otavā u
acikitvāṃs cikituṣaś cid atra kavīn pṛchāmi vidvano na vidvān
vi yas tastambha ṣaṭ imā rajāṃsy ajasya rūpe kiṃ api svid ekam
mātā pitaram ṛta ā babhāja 'dhīty agre manasā saṃ hi jagme
sā bībhatsur garbharasā nividdhā namasvanta id upavākam īyuḥ
yuktā mātāsīd dhuri dakṣiṇāyā atiṣṭhad garbho vṛjanīṣv antaḥ
amīmed vatso anu gām apaśyad viśvarūpyaṃ triṣu yojaneṣu
tisro mātṝs trīn pitṝn bibhrad eka ūrdhvas tasthau nem ava glāpayanta
mantrayante divo amuṣya pṛṣṭhe viśvavido vācam aviśvavinnām
pañcāre cakre parivartamāne yasminn ātasthur bhuvanāni viśvā
tasya nākṣas tapyate bhūribhāraḥ sanād eva na chidyate sanābhiḥ
pañcapādaṃ pitaraṃ dvādaśākṛtiṃ diva āhuḥ pare ardhe purīṣiṇam
atheme anya upare vicakṣaṇe saptacakre ṣaḍara āhur arpitam
dvādaśāraṃ nahi taj jarāya varvarti cakraṃ pari dyām ṛtasya
ā putrā agne mithunāso atra sapta śatāni viṃśatiś ca tasthuḥ
sanemi cakram ajaraṃ vi vavṛta uttānāyāṃ daśa yuktā vahanti
sūryasya cakṣū rajasaity āvṛtaṃ yasminn ātasthur bhuvanāni viśvā
striyaḥ satīs tām u me puṃsaḥ āhuḥ paśyad akṣaṇvān vi cetad andhaḥ
kavir yaḥ putraḥ sa īm ā ciketa yas tā vijānāt sa pituṣ pitāsat
sākaṃjānāṃ saptatham āhur ekajaṃ ṣaḍ id yamā ṛṣayo devajā iti
teṣām iṣṭāni vihitāni dhāmaśa sthātre rejante vikṛtāni rūpaśaḥ
avaḥ pareṇa para enā avareṇa padā vatsaṃ bibhratī gaur ud asthāt
sā kadrīcī kaṃ svid ardhaṃ parāgāt kva svit sūte nahi yūthe asmin
avaḥ pareṇa pitaraṃ yo asya vedāvaḥ pareṇa para enāvareṇa
kavīyamānaḥ ka iha pra vocad devaṃ manaḥ kuto adhi prajātam
ye arvāñcas tāṁ u parāca āhur ye parāñcas tāṁ u arvāca āhuḥ
indraś ca yā cakrathuḥ soma tāni dhurā na yuktā rajaso vahanti
dvā suparṇā sayujā sakhāyā samānaṃ vṛkṣaṃ pari ṣasvajāte
tayor anyaḥ pippalaṃ svādv atty anaśnann anyo abhi cākaśīti
yasmin vṛkṣe madhvadaḥ suparṇā niviśante suvate cādhi viśve
tasya yad āhuḥ pippalaṃ svādv agre tan non naśad yaḥ pitaraṃ na veda
yatrā suparṇā amṛtasya bhakṣam animeṣaṃ vidathābhisvaranti
enā viśvasya bhuvanasya gopāḥ sa mā dhīraḥ pākam atrā viveśa
yad gāyatre adhi gāyatram āhitaṃ traiṣṭubhaṃ vā traiṣṭubhān niratakṣata
yad vā jagaj jagaty āhitaṃ padaṃ ya it tad vidus te amṛtatvam ānaśuḥ
gāyatreṇa prati mimīte arkam arkeṇa sāma traiṣṭubhena vākam
vākena vākaṃ dvipadā catuṣpadākṣareṇa mimate sapta vāṇīḥ
jagatā sindhuṃ divy askabhāyad rathaṃtare sūryaṃ pary apaśyat
gāyatrasya samidhas tisra āhus tato mahnā pra ririce mahitvā
upa hvaye sudughāṃ dhenum etāṃ suhasto godhug uta dohad enām
śreṣṭhaṃ savaṃ savitā sāviṣan no 'bhīddho gharmas tad u ṣu pra vocat
hiṃkṛṇvatī vasupatnī vasūnāṃ vatsam ichantī manasābhyāgāt
duhām aśvibhyāṃ payo aghnyeyaṃ sā vardhatāṃ mahate saubhagāya
gaur amīmed abhi vatsaṃ miṣantaṃ mūrdhānaṃ hiṅṅ akṛṇon mātavā u
sṛkvāṇaṃ gharmam abhi vāvaśānā mimāti māyuṃ payate payobhiḥ
ayaṃ sa śiṅkte yena gaur abhivṛtā mimāti māyuṃ dhvasanāv adhi śritā
sā cittibhir ni hi cakāra martyān vidyud bhavantī prati vavrim auhata
anacchaye turagātu jīvam ejad dhruvaṃ madhya ā pastyānām
jīvo mṛtasya carati svadhābhir amartyo martyenā sayoniḥ
vidhuṃ dadrāṇaṃ salilasya pṛṣṭhe yuvānaṃ santaṃ palito jagāra
devasya paśya kāvyaṃ mahitvādya mamāra sa hyaḥ sam āna
ya īṃ cakāra na so asya veda ya īṃ dadarśa hirug in nu tasmāt
sa mātur yonā parivīto antar bahuprajā nirṛtir ā viveśa
apaśyaṃ gopām anipadyamānam ā ca parā ca pathibhiś carantam
sa sadhrīcīḥ sa viṣūcīr vasāna ā varīvarti bhuvaneṣv antaḥ
dyaur naḥ pitā janitā nābhir atra bandhur no mātā pṛthivī mahīyam
uttānayoś camvor yonir antar atrā pitā duhitur garbham ādhāt
pṛchāmi tvā param antaṃ pṛthivyāḥ pṛchāmi vṛṣṇo aśvasya retaḥ
pṛchāmi viśvasya bhuvanasya nābhiṃ pṛchāmi vācaḥ paramaṃ vyoma
iyaṃ vediḥ paro antaḥ pṛthivyā ayaṃ somo vṛṣṇo aśvasya retaḥ
ayaṃ yajño viśvasya bhuvanasya nābhir brahmāyaṃ vācaḥ paramaṃ vyoma
na vi jānāmi yad ivedam asmi niṇyaḥ saṃnaddho manasā carāmi
yadā māgan prathamajā ṛtasyād id vāco aśnuve bhāgam asyāḥ
apāṅ prāṅ eti svadhayā gṛbhīto 'martyo martyenā sayoniḥ
tā śaśvantā viṣūcīnā viyantā ny anyaṃ cikyur na ni cikyur anyam
saptārdhagarbhā bhuvanasya reto viṣṇos tiṣṭhanti pradiśā vidharmaṇi
te dhītibhir manasā te vipaścitaḥ paribhuvaḥ pari bhavanti viśvataḥ
ṛco akṣare parame vyoman yasmin devā adhi viśve niṣeduḥ
yas tan na veda kim ṛcā kariṣyati ya it tad vidus te amī sam āsate
ṛcaḥ padaṃ mātrayā kalpayanto 'rdharcena cakﾱpur viśvam ejat
tripād brahma pururūpaṃ vi taṣṭhe tena jīvanti pradiśaś catasraḥ
sūyavasād bhagavatī hi bhūyā adhā vayaṃ bhagavantaḥ syāma
addhi tṛṇam aghnye viśvadānīṃ piba śuddham udakam ācarantī
gaur in mimāya salilāni takṣatī ekapadī dvipadī sā catuṣpadī
aṣṭāpadī navapadī babhūvuṣī sahasrākṣarā bhuvanasya paṅktis tasyāḥ samudrā adhi vi kṣaranti
kṛṣṇaṃ niyānaṃ harayaḥ suparṇā apo vasānā divam ut patanti
taṃ āvavṛtrant sadanād ṛtasyād id ghṛtena pṛthivīṃ vy ūduḥ
apād eti prathamā padvatīnāṃ kas tad vāṃ mitrāvaruṇā ciketa
garbho bhāraṃ bharaty ā cid asyā ṛtaṃ piparti anṛtaṃ ni pāti
virāḍ vāg virāṭ pṛthivī virāḍ antarikṣaṃ virāṭ prajāpatiḥ
virāṇ mṛtyuḥ sādhyānām adhirājo babhūva tasya bhūtaṃ bhavyaṃ vaśe sa me bhūtaṃ bhavyaṃ vaśe kṛṇotu
śakamayaṃ dhūmam ārād apaśyaṃ viṣūvatā para enāvareṇa
ukṣāṇaṃ pṛśnim apacanta vīrās tāni dharmāṇi prathamāny āsan
trayaḥ keśina ṛtuthā vi cakṣate saṃvatsare vapata eka eṣām
viśvam anyo abhicaṣṭe śacībhir dhrājir ekasya dadṛśe na rūpam
catvāri vāk parimitā padāni tāni vidur brāhmaṇā ye manīṣiṇaḥ
guhā trīṇi nihitā neṅgayanti turīyaṃ vāco manuṣyā vadanti
indraṃ mitraṃ varuṇam agnim āhur atho divyaḥ sa suparṇo garutmān
ekaṃ sad viprā bahudhā vadanty agniṃ yamaṃ mātariśvānam āhuḥ
yām kalpayanti vahatau vadhūm iva viśva rūpām hasta kṛtām cikitsavaḥ sā ārāt etu
apa nudāmaḥ enām
śīrṣaṇvatī nasvatī karṇiṇī kṛtyā kṛtā saṃbhṛtā viśva rūpā sā ārāt etu
apa nudāmaḥ enām
śūdra kṛtā rāja kṛtā strī kṛtā brahmabhiḥ kṛtā jāyā patyā nuttā iva kartāram bandhū ṛcchatu
anayā aham oṣadhyā sarvāḥ kṛtyāḥ adūduṣam yām kṣetre cakruḥ yām goṣu yām vā te puruṣeṣu
agham astu agha kṛte śapathaḥ śapathīyate
pratyak pratiprahiṇmaḥ yathā kṛtyā kṛtam hanat
pratīcīnaḥ āṅgirasaḥ adhyakṣaḥ naḥ purohitaḥ
pratīcīḥ kṛtyāḥ ākṛtya amūn kṛtyā kṛtaḥ jahi
yaḥ tvā uvāca parehi iti pratikūlam udāyyam tam kṛtye abhinivartasva
mā asmān icchaḥ anāgasaḥ
yaḥ te parūṃṣi saṃdadhau rathasya iva ṛbhuḥ dhiyā tam gaccha
tatra te ayanam
a jñātaḥ te ayam janaḥ
ye tvā kṛtvā ālebhire vidvalāḥ abhicāriṇaḥ śaṃbhu idam kṛtyā dūṣaṇam prativartma punaḥsaram
tena tvā snapayāmasi
yat durbhagām prasnapitām mṛta vatsām upeyima apaitu sarvam mat pāpam
draviṇam mā upa tiṣṭhatu
yat te pitṛbhyaḥ dadataḥ yajñe vā nāma jagṛhuḥ saṃdeśyāt sarvasmāt pāpāt imāḥ muñcantu tvā oṣadhīḥ
deva enasāt pitryāt nāmagrāhāt saṃdeśyāt abhiniṣkṛtāt muñcantu tvā vīrudhaḥ vīryeṇa brahmaṇā ṛgbhiḥ payasā ṛṣīṇām
yathā vātaḥ cyāvayati bhūmyāḥ reṇum antarikṣāt ca abhram eva mat sarvam durbhūtam brahma nuttam apāyati
apa krāma nānadatī vinaddhā gardabhī iva
kartṝn nakṣasva itas nuttā brahmaṇā vīryāvatā
ayam panthāḥ kṛtye iti tvā nayāmaḥ
abhiprahitām prati tvā pra hiṇmaḥ
tena abhi yāhi bhañjatī anasvatī iva vāhinī viśva rūpā kurūṭinī
parāk te jyotiḥ
apatham te arvāk
anyatra asmat ayanā kṛṇuṣva
pareṇa ihi navatim nāvyāḥ ati durgāḥ srotyāḥ
mā kṣaṇiṣṭhāḥ
vātaḥ iva vṛkṣān ni mṛṇīhi pādaya
mā gām aśvam puruṣam ucchiṣaḥ eṣām
kartṝn nivṛtya itas kṛtye aprajāstvāya bodhaya
yām te barhiṣi yām śmaśāne kṣetre kṛtyām valagam vā nicakhnuḥ agnau vā tvā gārhapatye abhiceruḥ pākam santam dhīratarāḥ anāgasam
upāhṛtam anubuddham nikhātam vairam tsāri anu avidāma kartram
tat etu yatas ābhṛtam
tatra aśvaḥ iva vi vartatām
hantu kṛtyā kṛtaḥ prajām
su āyasāḥ asayaḥ santi naḥ gṛhe
vidma te kṛtye yatidhā parūṃṣi
ud tiṣṭha eva
parehi itas
a jñāte kim iha icchasi
grīvāḥ te kṛtye pādau ca api kartsyāmi
niḥ drava
indra agnī asmān rakṣatām yau prajānām prajāvatī
somaḥ rājā adhipāḥ mṛḍitā ca
bhūtasya naḥ patayaḥ mṛḍayantu
bhavāśarvau asyatām pāpa kṛte kṛtyā kṛte duṣkṛte vidyutam deva hetim
yadi eyatha dvipadī catuṣpadī kṛtyā kṛtā saṃbhṛtā viśva rūpā sā itas aṣṭāpadī bhūtvā punar parehi ducchune
abhyaktā aktā su araṃkṛtā sarvam bharantī duritam parehi
jānīhi kṛtye kartāram duhitā iva pitaram svam
parehi kṛtye
mā tiṣṭhaḥ
viddhasya iva padam naya
mṛgaḥ sa
mṛgayuḥ tvam
na tvā nikartum arhati
uta hanti pūrva āsinam pratyādāya aparaḥ iṣvā
uta pūrvasya nighnataḥ ni hanti aparaḥ prati
etat hi śṛṇu me vacaḥ
atha ihi yatas eyatha yaḥ tvā cakāra tam prati
anāgaḥ hatyā vai bhīmā kṛtye
mā naḥ gām aśvam puruṣam vadhīḥ
yatra yatra asi nihitā tatas tvā utthāpayāmasi
parṇāt laghīyasī bhava
yadi stha tamasā āvṛtāḥ jālena abhihitāḥ iva sarvāḥ saṃlupya itas kṛtyāḥ punar kartre pra hiṇmasi
kṛtyā kṛtaḥ valaginaḥ abhiniṣkāriṇaḥ prajām mṛṇīhi kṛtye
mā ucchiṣaḥ amūn
kṛtyā kṛtaḥ jahi
yathā sūryaḥ mucyate tamasaḥ pari rātrim jahāti uṣasaḥ ca ketūn eva aham sarvam durbhūtam kartram kṛtyā kṛtā kṛtam hastī iva rajaḥ duritam jahāmi
kena pārṣṇī ābhṛte pūruṣasya kena māṃsaṃ saṃbhṛtaṃ kena gulphau
kenāṅgulīḥ peśanīḥ kena khāni kenocchlakhau madhyataḥ kaḥ pratiṣṭhām
kasmān nu gulphāv adharāv akṛṇvann aṣṭhīvantāv uttarau puruṣasya
jaṅghe nirṛtya ny adadhuḥ kva svij jānunoḥ saṃdhī ka u tac ciketa
catuṣṭayaṃ yujate saṃhitāntaṃ jānubhyām ūrdhvaṃ śithiraṃ kabandham
śroṇī yad ūrū ka u taj jajāna yābhyāṃ kusindhaṃ sudṛḍhaṃ babhūva
kati devāḥ katame ta āsan ya uro grīvāś cikyuḥ puruṣasya
kati stanau vy adadhuḥ kaḥ kaphauḍau kati skandhān kati pṛṣṭīr acinvan
ko asya bāhū sam abharad vīryaṃ karavād iti
aṃsau ko asya tad devaḥ kusindhe adhy ā dadhau
kaḥ sapta khāni vi tatarda śīrṣaṇi karṇāv imau nāsike cakṣaṇī mukham
yeṣāṃ purutrā vijayasya mahmani catuṣpādo dvipado yanti yāmam
hanvor hi jihvām adadhāt purūcīm adhā mahīm adhi śiśrāya vācam
sa ā varīvarti bhuvaneṣv antar apo vasānaḥ ka u tac ciketa
mastiṣkam asya yatamo lalāṭaṃ kakāṭikāṃ prathamo yaḥ kapālam
citvā cityaṃ hanvoḥ pūruṣasya divaṃ ruroha katamaḥ sa devaḥ
priyāpriyāṇi bahulā svapnaṃ saṃbādhatandryaḥ
ānandān ugro nandāṃś ca kasmād vahati pūruṣaḥ
ārtir avartir nirṛtiḥ kuto nu puruṣe 'matiḥ
rāddhiḥ samṛddhir avyṛddhir matir uditayaḥ kutaḥ
ko asminn āpo vy adadhāt viṣūvṛtaḥ purūvṛtaḥ sindhusṛtyāya jātāḥ
tīvrā aruṇā lohinīs tāmradhūmrā ūrdhvā avācīḥ puruṣe tiraścīḥ
ko asmin rūpam adadhāt ko mahmānaṃ ca nāma ca
gātuṃ ko asmin kaḥ ketuṃ kaś caritrāni puruṣe
ko asmin prāṇaṃ avayat ko apānaṃ vyānam u
samānam asmin ko devo 'dhi śiśrāya puruṣe
ko asmin yajñam adadhād eko devo 'dhi puruṣe
ko asmint satyaṃ ko 'nṛtaṃ kuto mṛtyuḥ kuto 'mṛtam
ko asmai vāsaḥ pary adadhāt ko asyāyur akalpayat
balaṃ ko asmai prāyacchat ko asyākalpayaj javam
kenāpo anv atanuta kenāhar akarod ruce
uṣasaṃ kenānv ainddha kena sāyaṃbhavaṃ dade
ko asmin reto ny adadhāt tantur ā tāyatām iti
kenemāṃ bhūmim aurṇot kena pary abhavad divam
kenābhi mahnā parvatān kena karmāṇi puruṣaḥ
kena parjanyam anu eti kena somam vicakṣaṇam
kena yajñam ca śraddhāṃ ca kenāsmin nihitaṃ manaḥ
kena śrotriyam āpnoti kenemaṃ parameṣṭhinam
kenemam agniṃ pūruṣaḥ kena saṃvatsaraṃ mame
brahma śrotriyam āpnoti brahmemaṃ parameṣṭhinam
brahmemam agniṃ pūruṣo brahma saṃvatsaraṃ mame
kena devāṁ anu kṣiyati kena daivajanīr viśaḥ
kenedam anyan nakṣatraṃ kena sat kṣatram ucyate
brahma devāṁ anu kṣiyati brahma daivajanīr viśaḥ
brahmedam anyan nakṣatraṃ brahma sat kṣatram ucyate
keneyaṃ bhūmir vihitā kena dyaur uttarā hitā
kenedam ūrdhvaṃ tiryak cāntarikṣam vyaco hitam
brahmaṇā bhūmir vihitā brahma dyaur uttarā hitā
brahmedam ūrdhvaṃ tiryak cāntarikṣaṃ vyaco hitam
mūrdhānam asya saṃsīvyātharvā hṛdayaṃ ca yat
mastiṣkād ūrdhvaḥ prairayat pavamāno 'dhi śīrṣataḥ
tad vā atharvaṇaḥ śiro devakośaḥ samubjitaḥ
tat prāṇo abhi rakṣati śiro annam atho manaḥ
ūrdhvo nu sṛṣṭā3s tiryaṅ nu sṛṣṭā3s sarvā diśaḥ puruṣa ā babhūvā3ṃ
puraṃ yo brahmaṇo veda yasyāḥ puruṣa ucyate
yo vai tāṃ brahmaṇo vedāmṛtenāvṛtāṃ puram
tasmai brahma ca brāhmāś ca cakṣuḥ prāṇaṃ prajāṃ daduḥ
na vai tam cakṣur jahāti na prāṇo jarasaḥ purā
puraṃ yo brahmaṇo veda yasyāḥ puruṣa ucyate
aṣṭācakrā navadvārā devānāṃ pūr ayodhyā
tasyāṃ hiraṇyayaḥ kośaḥ svargo jyotiṣāvṛtaḥ
tasmin hiraṇyaye kośe tryare tripratiṣṭhite
tasmin yad yakṣam ātmanvat tad vai brahmavido viduḥ
prabhrājamānāṃ hariṇīṃ yaśasā saṃparīvṛtām
puraṃ hiraṇyayīṃ brahmā viveśāparājitām
ayaṃ me varaṇo maṇiḥ sapatnakṣayaṇo vṛṣā
tenā rabhasva tvaṃ śatrūn pra mṛṇīhi durasyataḥ
praiṇān chṛṇīhi pra mṛṇā rabhasva maṇis te astu puraetā purastāt
avārayanta varaṇena devā abhyācāram asurāṇāṃ śvaḥ śvaḥ
ayaṃ maṇir varaṇo viśvabheṣajaḥ sahasrākṣo harito hiraṇyayaḥ
sa te śatrūn adharān pādayāti pūrvas tān dabhnuhi ye tvā dviṣanti
ayaṃ te kṛtyāṃ vitatām pauruṣeyād ayaṃ bhayāt
ayaṃ tvā sarvasmāt pāpād varaṇo vārayiṣyate
varaṇo vārayātā ayaṃ devo vanaspatiḥ
yakṣmo yo asminn āviṣṭas tam u devā avīvaran
svapnaṃ suptvā yadi paśyāsi pāpaṃ mṛgaḥ sṛtiṃ yati dhāvād ajuṣṭām
parikṣavācchakuneḥ pāpavādād ayaṃ maṇir varaṇo vārayiṣyate
arātyās tvā nirṛtyā abhicārād atho bhayāt
mṛtyor ojīyaso vadhād varaṇo vārayiṣyate
yan me mātā yan me pitā bhrātaro yac ca me svā yad enaś cakṛmā vayam
tato no vārayiṣyate 'yaṃ devo vanaspatiḥ
varaṇena pravyathitā bhrātṛvyā me sabandhavaḥ
asūrtaṃ rajo apy agus te yantv adhamaṃ tamaḥ
ariṣṭo 'ham ariṣṭagur āyuṣmānt sarvapūruṣaḥ
tam māyaṃ varaṇo maṇiḥ pari pātu diśo diśaḥ
ayaṃ me varaṇa urasi rājā devo vanaspatiḥ
sa me śatrūn vi bādhatām indro dasyūn ivāsurān
imaṃ bibharmi varaṇam āyuṣmāṁ chataśāradaḥ
sa me rāṣṭraṃ ca kṣatraṃ ca paśūn ojaś ca me dadhat
yathā vāto vanaspatīn vṛkṣān bhanakty ojasā
evā sapatnān me bhaṅgdhi pūrvān jātāṁ utāparān varaṇas tvābhi rakṣatu
yathā vātaś cāgniś ca vṛkṣān psāto vanaspatīn
evā sapatnān me psāhi pūrvān jātāṁ utāparān varaṇas tvābhi rakṣatu
yathā vātena prakṣīṇā vṛkṣāḥ śere nyarpitāḥ
evā sapatnāṃs tvaṃ mama pra kṣiṇīhi ny arpaya
pūrvān jātāṁ utāparān varaṇas tvābhi rakṣatu
tāṃs tvaṃ pra chinddhi varaṇa purā diṣṭāt purāyuṣaḥ
ya enaṃ paśuṣu dipsanti ye cāsya rāṣṭradipsavaḥ
yathā sūryo atibhāti yathāsmin teja āhitam
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśaś candramasy āditye ca nṛcakṣasi
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśaḥ pṛthivyāṃ yathāsmin jātavedasi
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśaḥ kanyāyāṃ yathāsmint saṃbhṛte rathe
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśaḥ somapīthe madhuparke yathā yaśaḥ
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśo 'gnihotre vaṣaṭkāre yathā yaśaḥ
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśo yajamāne yathāsmin yajña āhitam
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā yaśaḥ prajāpatau yathāsmin parameṣṭhini
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
yathā deveṣv amṛtaṃ yathaiṣu satyam āhitam
evā me varaṇo maṇiḥ kīrtiṃ bhūtiṃ ni yachatu
tejasā mā sam ukṣatu yaśasā sam anaktu mā
indrasya prathamo ratho devānām aparo ratho varuṇasya tṛtīya it
ahīnām apamā ratha sthāṇum ārad athārṣat
darbhaḥ śocis tarūṇakam aśvasya vāraḥ paruṣasya vāraḥ
rathasya bandhuram
ava śveta padā jahi pūrveṇa cāpareṇa ca
udaplutam iva dārv ahīnām arasaṃ viṣaṃ vār ugram
araṃghuṣo nimajyonmajya punar abravīt
udaplutam iva dārv ahīnām arasaṃ viṣaṃ vār ugram
paidvo hanti kasarṇīlaṃ paidvaḥ śvitram utāsitam
paidvo ratharvyāḥ śiraḥ saṃ bibheda pṛdākvāḥ
paidva prehi prathamo 'nu tvā vayam emasi
ahīn vy asyatāt patho yena smā vayam emasi
idaṃ paidvo ajāyatedam asya parāyaṇam
imāny arvataḥ padāhighnyo vājinīvataḥ
saṃyataṃ na vi ṣparad vyāttaṃ na saṃ yamat
asmin kṣetre dvāv ahī strī ca pumāṃś ca tāv ubhāv arasā
arasāsa ihāhayo ye anti ye ca dūrake
ghanena hanmi vṛścikam ahiṃ daṇḍenāgatam
aghāśvasyedaṃ bheṣajam ubhayoḥ svajasya ca
indro me 'him aghāyantam ahiṃ paidvo arandhayat
paidvasya manmahe vayaṃ sthirasya sthiradhāmnaḥ
ime paścā pṛdākavaḥ pradīdhyata āsate
naṣṭāsavo naṣṭaviṣā hatā indreṇa vajriṇā
jaghānendro jaghnimā vayam
hatās tiraścirājayo nipiṣṭāsaḥ pṛdākavaḥ
darviṃ karikrataṃ śvitraṃ darbheṣv asitaṃ jahi
kairātikā kumārikā sakā khanati bheṣajam
hiraṇyayībhir abhribhir girīnām upa sānuṣu
āyam agan yuvā bhiṣak pṛśnihāparājitaḥ
sa vai svajasya jambhana ubhayor vṛścikasya ca
indro me 'him arandhayan mitraś ca varuṇaś ca
vātāparjanyobhā
indro me 'him arandhayat pṛdākuṃ ca pṛdākvam
svajaṃ tiraścirājiṃ kasarṇīlaṃ daśonasim
indro jaghāna prathamaṃ janitāram ahe tava
teṣām u tṛhyamāṇānāṃ kaḥ svit teṣām asad rasaḥ
saṃ hi śīrṣāṇy agrabhaṃ pauñjiṣṭha iva karvaram
sindhor madhyaṃ paretya vy anijam aher viṣam
ahīnāṃ sarveṣāṃ viṣaṃ parā vahantu sindhavaḥ
hatās tiraścirājayo nipiṣṭāsaḥ pṛdākavaḥ
oṣadhīnām ahaṃ vṛṇa urvarīr iva sādhuyā
nayāmy arvatīr ivāhe niraitu viṣam
yad agnau sūrye viṣaṃ pṛthivyām oṣadhīṣu yat
kāndāviṣaṃ kanaknakaṃ niraitv aitu te viṣam
ye agnijā oṣadhijā ahīnāṃ ye apsujā vidyuta ābabhūvuḥ
yeṣāṃ jātāni bahudhā mahānti tebhyaḥ sarpebhyo namasā vidhema
taudī nāmāsi kanyā ghṛtācī nāma vā asi
adhaspadena te padam ā dade viṣadūṣaṇam
aṅgādaṅgāt pra cyāvaya hṛdayam pari varjaya
adhā viṣasya yat tejo 'vācīnaṃ tad etu te
āre abhūd viṣam araud viṣe viṣam aprāg api
agnir viṣam aher nir adhāt somo nir aṇayīt
daṃṣṭāram anv agād viṣam ahir amṛta
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāya brahmayogair vo yunajmi
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāya kṣatrayogair vo yunajmi
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāyendrayogair vo yunajmi
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāya somayogair vo yunajmi
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāyāpsuyogair vo yunajmi
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha
jiṣṇave yogāya viśvāni mā bhūtāny upa tiṣṭhantu yuktā ma āpa stha
agner bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
indrasya bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
somasya bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
varuṇasya bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
mitrāvaruṇayor bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
yamasya bhāga stha apām śukram āpo devīr varco asmāsu dhatta
prajāpater vo dhāmnāsmai lokāya sādaye
pitṝṇāṃ bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
devasya savitur bhāga stha apāṃ śukram āpo devīr varco asmāsu dhatta
prajāpater vo dhāmnāsmai lokāya sādaye
yo va āpo 'pāṃ bhāgo 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pām ūrmir apsv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pām vatso 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pāṃ vṛṣabho 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pāṃ hiraṇyagarbho 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pāṃ aśmā pṛśnir divyo 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yo va āpo 'pāṃ agnayo 'psv antar yajuṣyo devayajanaḥ
idaṃ tam ati sṛjāmi taṃ mābhyavanikṣi
tena tam abhyatisṛjāmo yo 'smān dveṣṭi yaṃ vayaṃ dviṣmaḥ
taṃ vadheyaṃ taṃ stṛṣīyānena brahmaṇānena karmaṇānayā menyā
yad arvācīnaṃ traihāyaṇād anṛtaṃ kiṃcodima
āpo mā tasmāt sarvasmād duritāt pāntv aṃhasaḥ
samudraṃ vaḥ pra hiṇomi svāṃ yonim apītana
ariṣṭāḥ sarvahāyaso mā ca naḥ kiṃcanāmamat
ariprā āpo apa ripram asmat
prāsmad eno duritaṃ supratīkāḥ pra duṣvapnyam pra malaṃ vahantu
viṣṇoḥ kramo 'si sapatnahā pṛthivīsaṃśito 'gnitejāḥ
pṛthivīm anu vi krame 'haṃ pṛthivyās taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahāntarikṣasaṃśito vāyutejāḥ
antarikṣam anu vi krame 'haṃ antarikṣāt taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā dyausaṃśitaḥ sūryatejāḥ
divam anu vi krame 'haṃ divas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā diksaṃśito manastejāḥ
diśo anu vi krame 'haṃ digbhyas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahāśāsaṃśito vātatejāḥ
āśā anu vi krame 'haṃ āśābhyas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā ṛksaṃśito sāmatejāḥ
ṛco 'nu vi krame 'haṃ ṛgbhyas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā yajñasaṃśito brahmatejāḥ
yajñam anu vi krame 'haṃ yajñāt taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahauṣadhīsaṃśito somatejāḥ
oṣadhīr anu vi krame 'haṃ oṣadhībhyas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahāpsusaṃśito varuṇatejāḥ
apo 'nu vi krame 'haṃ adbhyas taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā kṛṣisaṃśito 'nnatejāḥ
kṛṣim anu vi krame 'haṃ kṛṣyās taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
viṣṇoḥ kramo 'si sapatnahā prāṇasaṃśitaḥ puruṣatejāḥ
prāṇam anu vi krame 'haṃ prāṇāt taṃ nir bhajāmo yo 'smān dveṣṭi yaṃ vayaṃ dviṣmaḥ
sa mā jīvīt taṃ prāṇo jahātu
jitam asmākam udbhinnam asmākam abhyaṣṭhāṃ viśvāḥ pṛtanā arātīḥ
idam aham āmuṣyāyaṇasyāmuṣyāḥ putrasya varcas tejaḥ prāṇam āyur ni veṣṭayāmīdam enam adharāñcaṃ pādayāmi
sūryasya āvṛtam anvāvarte dakṣiṇām anu āvṛtam
sā me draviṇam yacchatu sā me brāhmaṇa varcasam
diśaḥ jyotiṣmatīḥ abhyāvarte
tāḥ me draviṇam yacchantu tāḥ me brāhmaṇa varcasam
saptaṛṣīn abhyāvarte
te me draviṇaṃ yacchantu te me brāhmaṇavarcasam
brahmābhyāvarte
tan me draviṇaṃ yacchatu tan me brāhmaṇavarcasam
brāhmaṇāṁ abhyāvarte
te me draviṇaṃ yacchantu te me brāhmaṇavarcasam
yam vayaṃ mṛgayāmahe taṃ vadhai stṛṇavāmahai
vyātte parameṣṭhino brahmaṇāpīpadāma tam
vaiśvānarasya daṃṣṭrābhyāṃ hetis taṃ sam adhād abhi
iyaṃ taṃ psātv āhutiḥ samid devī sahīyasī
rājño varuṇasya bandho 'si
so 'mum āmuṣyāyaṇam amuṣyāḥ putram anne prāṇe badhāna
yat te annaṃ bhuvas pata ākṣiyati pṛthivīm anu
tasya nas tvaṃ bhuvas pate samprayaccha prajāpate
apo divyā acāyiṣaṃ rasena sam apṛkṣmahi
payasvān agna āgamaṃ taṃ mā saṃ sṛja varcasā
saṃ māgne varcasā sṛja saṃ prajayā sam āyuṣā
vidyur me asya devā indro vidyāt saha ṛṣibhiḥ
yad agne adya mithunā śapato yad vācas tṛṣṭaṃ janayanta rebhāḥ
manyor manasaḥ śaravyā jāyate yā tayā vidhya hṛdaye yātudhānān
parā śṛṇīhi tapasā yātudhānān parāgne rakṣo harasā śṛṇīhi
parārciṣā mūradevāṁ chṛṇīhi parāsutṛpaḥ śośucataḥ śṛṇīhi
apām asmai vajraṃ pra harāmi caturbhṛṣṭiṃ śīrṣabhidyāya vidvān
so asyāṅgāni pra śṛṇātu sarvā tan me devā anu jānantu viśve
arātīyor bhrātṛvyasya durhārdo dviṣataḥ śiraḥ
api vṛścāmy ojasā
varma mahyam ayaṃ maṇiḥ phālāj jātaḥ kariṣyati
pūrṇo manthena māgamad rasena saha varcasā
yat tvā śikvaḥ parāvadhīt takṣā hastena vāsyā
āpas tvā tasmāj jīvalāḥ punantu śucayaḥ śucim
hiraṇyasrag ayaṃ maṇiḥ śraddhāṃ yajñaṃ maho dadhat
gṛhe vasatu no 'tithiḥ
tasmai ghṛtaṃ surāṃ madhv annamannam kṣadāmahe
sa naḥ piteva putrebhyaḥ śreyaḥ śreyaś cikitsatu bhūyo bhūyaḥ śvaḥ śvo devebhyo maṇir etya
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase
tam agniḥ praty amuñcata so asmai duha ājyaṃ bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase
tam indraḥ praty amuñcataujase vīryāya kam
so asmai balam id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir maṇiṃ phālaṃ ghṛtaścutam ugram khadiram ojase
taṃ somaḥ praty amuñcata mahe śrotrāya cakṣase
so asmai varca id duhe bhūyo bhūyaḥ śvaḥ śvas tena tvam dviṣato jahi
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase
taṃ sūryaḥ praty amuñcata tenemā ajayad diśaḥ
so asmai bhūtim id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir maṇiṃ phālaṃ ghṛtaścutam ugram khadiram ojase
tam bibhrac candramā maṇim asurāṇāṃ puro 'jayad dānavānāṃ hiraṇyayīḥ
so asmai śriyam id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
so asmai vājinam id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
tenemāṃ maṇinā kṛṣim aśvināv abhi rakṣataḥ
sa bhiṣagbhyāṃ maho duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
tam bibhrat savitā maṇiṃ tenedam ajayat svaḥ
so asmai sūnṛtāṃ duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
tam āpo bibhratīr maṇiṃ sadā dhāvanty akṣitāḥ
sa ābhyo 'mṛtam id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
tam rājā varuṇo maṇiṃ praty amuñcata śaṃbhuvam
so asmai satyam id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
taṃ devā bibhrato maṇiṃ sarvāṃllokān yudhājayan
sa ebhyo jitim id duhe bhūyo bhūyaḥ śvaḥ śvas tena tvaṃ dviṣato jahi
yam abadhnād bṛhaspatir vātāya maṇim āśave
tam imaṃ devatā maṇiṃ praty amuñcanta śambhuvam
sa ābhyo viśvam id duhe bhūyo bhūyaḥ śvaḥ śvas tena tvaṃ dviṣato jahi
ṛtavas tam abadhnatārtavās tam abadhnata
saṃvatsaras taṃ baddhvā sarvaṃ bhūtaṃ vi rakṣati
antardeśā abadhnata pradiśas tam abadhnata
prajāpatisṛṣṭo maṇir dviṣato me 'dharāṁ akaḥ
atharvāṇo abadhnatātharvaṇā abadhnata
tair medino aṅgiraso dasyūnāṃ bibhiduḥ puras tena tvam dviṣato jahi
taṃ dhātā praty amuñcata sa bhūtaṃ vy akalpayat
tena tvaṃ dviṣato jahi
yam abadhnād bṛhaspatir devebhyo asurakṣitim
sa māyaṃ maṇir āgamad rasena saha varcasā
yam abadhnād bṛhaspatir devebhyo asurakṣitim
sa māyaṃ maṇir āgamat saha gobhir ajāvibhir annena prajayā saha
yam abadhnād bṛhaspatir devebhyo asurakṣitim
sa māyaṃ maṇir āgamat saha vrīhiyavābhyāṃ mahasā bhūtyā saha
yam abadhnād bṛhaspatir devebhyo asurakṣitim
sa māyaṃ maṇir āgaman madhor ghṛtasya dhārayā kīlālena maṇiḥ saha
yam abadhnād bṛhaspatir devebhyo asurakṣitim
sa māyaṃ maṇir āgamad ūrjayā payasā saha draviṇena śriyā saha
yam abadhnād bṛhaspatir devebhyo asurakṣitim
sa māyaṃ maṇir āgamat tejasā tviṣyā saha yaśasā kīrtyā saha
yam abadhnād bṛhaspatir devebhyo asurakṣitim
sa māyaṃ maṇir āgamat sarvābhir bhūtibhiḥ saha
tam imaṃ devatā maṇiṃ mahyaṃ dadatu puṣṭaye
abhibhuṃ kṣatravardhanaṃ sapatnadambhanaṃ maṇim
brahmaṇā tejasā saha prati muñcāmi me śivam
asapatnaḥ sapatnahā sapatnān me 'dharāṁ akaḥ
uttaraṃ dviṣato mām ayaṃ maṇiḥ kṛṇotu devajāḥ
yasya lokā ime trayaḥ payo dugdham upāsate
sa māyam adhi rohatu maṇiḥ śraiṣṭhyāya mūrdhataḥ
yaṃ devāḥ pitaro manuṣyā upajīvanti sarvadā
sa māyam adhi rohatu maṇiḥ śraiṣṭhyāya mūrdhataḥ
yathā bījam urvarāyāṃ kṛṣṭe phālena rohati
evā mayi prajā paśavo 'nnamannaṃ vi rohatu
yasmai tvā yajñavardhana maṇe pratyamucaṃ śivam
taṃ tvaṃ śatadakṣiṇa maṇe śraiṣṭhyāya jinvatāt
etam idhmaṃ samāhitaṃ juṣāṇo agne prati harya homaiḥ
tasmin videma sumatiṃ svasti prajām cakṣuḥ paśūnt samiddhe jātavedasi brahmaṇā
kasminnaṅge tapo asyādhi tiṣṭhati kasminn aṅga ṛtam asyādhy āhitam
kva vrataṃ kva śraddhāsya tiṣṭhati kasminn aṅge satyam asya pratiṣṭhitam
kasmād aṅgād dīpyate agnir asya kasmād aṅgāt pavate mātariśvā
kasmād aṅgād vi mimīte 'dhi candramā maha skambhasya mimāno aṅgam
kasminn aṅge tiṣṭhati bhūmir asya kasminn aṅge tiṣṭhaty antarikṣam
kasminn aṅge tiṣṭhaty āhitā dyauḥ kasminn aṅge tiṣṭhaty uttaraṃ divaḥ
kva prepsan dīpyata ūrdhvo agniḥ kva prepsan pavate mātariśvā
yatra prepsantīr abhiyanty āvṛtaḥ skambhaṃ taṃ brūhi katamaḥ svid eva saḥ
kvārdhamāsāḥ kva yanti māsāḥ saṃvatsareṇa saha saṃvidānāḥ
yatra yanty ṛtavo yatrārtavāḥ skambhaṃ taṃ brūhi katamaḥ svid eva saḥ
kva prepsantī yuvatī virūpe ahorātre dravataḥ saṃvidāne
yatra prepsantīr abhiyanty āpaḥ skambhaṃ taṃ brūhi katamaḥ svid eva saḥ
yasmint stabdhvā prajāpatir lokānt sarvāṁ adhārayat
skambhaṃ taṃ brūhi katamaḥ svid eva saḥ
yat paramam avamam yac ca madhyamaṃ prajāpatiḥ sasṛje viśvarūpam
kiyatā skambhaḥ pra viveśa tatra yan na prāviśat kiyat tad babhūva
kiyatā skambhaḥ pra viveśa bhūtam kiyad bhaviṣyad anvāśaye 'sya
ekaṃ yad aṅgam akṛṇot sahasradhā kiyatā skambhaḥ pra viveśa tatra
yatra lokāṃś ca kośāṃś cāpo brahma janā viduḥ
asac ca yatra sac cānta skambhaṃ taṃ brūhi katamaḥ svid eva saḥ
yatra tapaḥ parākramya vrataṃ dhārayaty uttaram
ṛtaṃ ca yatra śraddhā cāpo brahma samāhitāḥ skambhaṃ taṃ brūhi katamaḥ svid eva saḥ
yasmin bhūmir antarikṣaṃ dyaur yasminn adhy āhitā
yatrāgniś candramāḥ sūryo vātas tiṣṭhanty ārpitāḥ skambhaṃ taṃ brūhi katamaḥ svid eva saḥ
yasya trayastriṃśad devā aṅge sarve samāhitāḥ
skambhaṃ taṃ brūhi katamaḥ svid eva saḥ
yatra ṛṣayaḥ prathamajā ṛcaḥ sāma yajur mahī
ekarṣir yasminn ārpitaḥ skambhaṃ taṃ brūhi katamaḥ svid eva saḥ
yatrāmṛtaṃ ca mṛtyuś ca puruṣe 'dhi samāhite
samudro yasya nāḍyaḥ puruṣe 'dhi samāhitāḥ skambhaṃ taṃ brūhi katamaḥ svid eva saḥ
yasya catasraḥ pradiśo nāḍyas tiṣṭhanti prathamāḥ
yajño yatra parākrāntaḥ skambhaṃ taṃ brūhi katamaḥ svid eva saḥ
ye puruṣe brahma vidus te viduḥ parameṣṭhinam
yo veda parameṣṭhinaṃ yaś ca veda prajāpatim
jyeṣṭhaṃ ye brāhmaṇaṃ vidus te skambham anusaṃviduḥ
yasya śiro vaiśvānaraś cakṣur aṅgiraso 'bhavan
aṅgāni yasya yātavaḥ skambhaṃ taṃ brūhi katamaḥ svid eva saḥ
yasya brahma mukham āhur jihvāṃ madhukaśām uta
virājam ūdho yasyāhuḥ skambhaṃ taṃ brūhi katamaḥ svid eva saḥ
yasmād ṛco apātakṣan yajur yasmād apākaṣan
sāmāni yasya lomāny atharvāṅgiraso mukhaṃ skambhaṃ taṃ brūhi katamaḥ svid eva saḥ
asacchākhāṃ pratiṣṭhantīṃ paramam iva janā viduḥ
uto san manyante 'vare ye te śākhām upāsate
yatrādityāś ca rudrāś ca vasavaś ca samāhitāḥ
bhūtaṃ ca yatra bhavyaṃ ca sarve lokāḥ pratiṣṭhitāḥ skambhaṃ taṃ brūhi katamaḥ svid eva saḥ
yasya trayastriṃśad devā nidhiṃ rakṣanti sarvadā
nidhiṃ tam adya ko veda yaṃ devā abhirakṣatha
yatra devā brahmavido brahma jyeṣṭham upāsate
yo vai tān vidyāt pratyakṣaṃ sa brahmā veditā syāt
bṛhanto nāma te devā ye 'sataḥ pari jajñire
ekaṃ tad aṅgaṃ skambhasyāsad āhuḥ paro janāḥ
yatra skambhaḥ prajanayan purāṇaṃ vyavartayat
ekaṃ tad aṅgaṃ skambhasya purāṇam anusaṃviduḥ
yasya trayastriṃśad devā aṅge gātrā vibhejire
tān vai trayastriṃśad devān eke brahmavido viduḥ
hiraṇyagarbham paramam anatyudyaṃ janā viduḥ
skambhas tad agre prāsiñcaddhiraṇyaṃ loke antarā
skambhe lokāḥ skambhe tapaḥ skambhe 'dhy ṛtam āhitam
skambha tvā veda pratyakṣam indre sarvaṃ samāhitam
indre lokā indre tapa indre 'dhy ṛtam āhitam
indraṃ tvā veda pratyakṣaṃ skambhe sarvaṃ pratiṣṭhitam
nāma nāmnā johavīti purā sūryāt puroṣasaḥ
yad ajaḥ prathamaṃ saṃbabhūva sa ha tat svarājyam iyāya yasmān nānyat param asti bhūtam
yasya bhūmiḥ pramāntarikṣam utodaram
divaṃ yaś cakre mūrdhānaṃ tasmai jyeṣṭhāya brahmaṇe namaḥ
yasya sūryaś cakṣuś candramāś ca punarṇavaḥ
agniṃ yaś cakra āsyaṃ tasmai jyeṣṭhāya brahmaṇe namaḥ
yasya vātaḥ prāṇāpānau cakṣur aṅgiraso 'bhavan
diśo yaś cakre prajñānīs tasmai jyeṣṭhāya brahmaṇe namaḥ
skambho dādhāra dyāvāpṛthivī ubhe ime skambho dādhārorv antarikṣam
skambho dādhāra pradiśaḥ ṣaḍ urvīḥ skambha idaṃ viśvaṃ bhuvanam ā viveśa
yaḥ śramāt tapaso jāto lokānt sarvānt samānaśe
somaṃ yaś cakre kevalaṃ tasmai jyeṣṭhāya brahmaṇe namaḥ
kathaṃ vāto nelayati kathaṃ na ramate manaḥ
kim āpaḥ satyaṃ prepsantīr nelayanti kadācana
mahad yakṣaṃ bhuvanasya madhye tapasi krāntaṃ salilasya pṛṣṭhe
tasmiṃ chrayante ya u ke ca devā vṛkṣasya skandhaḥ parita iva śākhāḥ
yasmai hastābhyāṃ pādābhyāṃ vācā śrotreṇa cakṣuṣā
yasmai devāḥ sadā baliṃ prayacchanti vimite 'mitaṃ skambhaṃ taṃ brūhi katamaḥ svid eva saḥ
apa tasya hataṃ tamo vyāvṛttaḥ sa pāpmanā
sarvāṇi tasmin jyotīṃṣi yāni trīṇi prajāpatau
yo vetasaṃ hiraṇyayaṃ tiṣṭhantaṃ salile veda
sa vai guhyaḥ prajāpatiḥ
tantram eke yuvatī virūpe abhyākrāmaṃ vayataḥ ṣaṇmayūkham
prānyā tantūṃs tirate dhatte anyā nāpa vṛñjāte na gamāto antam
tayor ahaṃ parinṛtyantyor iva na vi jānāmi yatarā parastāt
pumān enad vayaty ud gṛṇatti pumān enad vi jabhārādhi nāke
ime mayūkhā upa tastabhur divaṃ sāmāni cakrus tasarāṇi vātave
yo bhūtaṃ ca bhavyaṃ ca sarvaṃ yaś cādhitiṣṭhati
svaryasya ca kevalaṃ tasmai jyeṣṭhāya brahmaṇe namaḥ
skambheneme viṣṭabhite dyauś ca bhūmiś ca tiṣṭhataḥ
skambha idaṃ sarvam ātmanvad yat prāṇan nimiṣac ca yat
tisro ha prajā atyāyam āyan ny anyā arkam abhito 'viśanta
bṛhan ha tasthau rajaso vimāno harito hariṇīr ā viveśa
dvādaśa pradhayaś cakram ekaṃ trīṇi nabhyāni ka u tac ciketa
tatrāhatās trīṇi śatāni śaṅkavaḥ ṣaṣṭiś ca khīlā avicācalā ye
idaṃ savitar vi jānīhi ṣaḍ yamā eka ekajaḥ
tasmin hāpitvam icchante ya eṣām eka ekajaḥ
āviḥ san nihitaṃ guhā jaran nāma mahat padam
tatra idam sarvam ārpitam ejat prāṇat pratiṣṭhitam
ekacakraṃ vartata ekanemi sahasrākṣaraṃ pra puro ni paścā
ardhena viśvaṃ bhuvanaṃ jajāna yad asyārdhaṃ kva tad babhūva
pañcavāhī vahatyagram eṣāṃ praṣṭayo yuktā anusaṃvahanti
ayātam asya dadṛśe na yātaṃ paraṃ nedīyo 'varaṃ davīyaḥ
tiryagbilaś camasa ūrdhvabudhnas tasmin yaśo nihitaṃ viśvarūpam
tad āsata ṛṣayaḥ sapta sākaṃ ye asya gopā mahato babhūvuḥ
yā purastād yujyate yā ca paścād yā viśvato yujyate yā ca sarvataḥ
yayā yajñaḥ prāṅ tāyate tāṃ tvā pṛcchāmi katamā sā ṛcām
yad ejati patati yac ca tiṣṭhati prāṇad aprāṇan nimiṣac ca yad bhuvat
tad dādhāra pṛthivīṃ viśvarūpaṃ tat sambhūya bhavaty ekam eva
anantaṃ vitataṃ purutrānantam antavac cā samante
te nākapālaś carati vicinvan vidvān bhūtam uta bhavyam asya
prajāpatiś carati garbhe antar adṛśyamāno bahudhā vi jāyate
ardhena viśvaṃ bhuvanaṃ jajāna yad asyārdhaṃ katamaḥ sa ketuḥ
ūrdhvaṃ bharantam udakaṃ kumbhenevodahāryam
paśyanti sarve cakṣuṣā na sarve manasā viduḥ
dūre pūrṇena vasati dūra ūnena hīyate
mahad yakṣaṃ bhuvanasya madhye tasmai baliṃ rāṣṭrabhṛto bharanti
yataḥ sūryaḥ udety astaṃ yatra ca gacchati
tad eva manye 'haṃ jyeṣṭhaṃ tad u nāty eti kiṃcana
ye arvāṅ madhya uta vā purāṇaṃ vedaṃ vidvāṃsam abhito vadanti
ādityam eva te pari vadanti sarve agniṃ dvitīyaṃ trivṛtaṃ ca haṃsam
sahasrāhṇyaṃ viyatāv asya pakṣau harer haṃsasya patataḥ svargam
sa devānt sarvān urasy upadadya saṃpaśyan yāti bhuvanāni viśvā
satyenordhvas tapati brahmaṇārvāṅ vi paśyati
prāṇena tiryaṅ prāṇati yasmin jyeṣṭham adhi śritam
yo vai te vidyād araṇī yābhyāṃ nirmathyate vasu
sa vidvān jyeṣṭhaṃ manyeta sa vidyād brāhmaṇaṃ mahat
apād agre sam abhavat so agre svar ābharat
catuṣpād bhūtvā bhogyaḥ sarvam ādatta bhojanam
bhogyo bhavad atho annam adad bahu
yo devam uttarāvantam upāsātai sanātanam
sanātanam enam āhur utādya syāt punarṇavaḥ
ahorātre pra jāyete anyonyasya rūpayoḥ
śataṃ sahasram ayutaṃ nyarbudam asaṃkhyeyaṃ svam asmin niviṣṭam
tad asya ghnanty abhipaśyata eva tasmād devo rocat eṣa etat
bālād ekam aṇīyaskam utaikaṃ neva dṛśyate
tataḥ pariṣvajīyasī devatā sā mama priyā
iyaṃ kalyāṇy ajarā martyasyāmṛtā gṛhe
yasmai kṛtā śaye sa yaś cakāra jajāra saḥ
tvaṃ strī tvaṃ pumān asi tvaṃ kumāra uta vā kumārī
tvaṃ jīrṇo daṇḍena vañcasi tvaṃ jāto bhavasi viśvatomukhaḥ
utaiṣāṃ pitota vā putra eṣām utaiṣāṃ jyeṣṭha uta vā kaniṣṭhaḥ
eko ha devo manasi praviṣṭaḥ prathamo jātaḥ sa u garbhe antaḥ
pūrṇāt pūrṇam ud acati pūrṇaṃ pūrṇena sicyate
uto tad adya vidyāma yatas tat pariṣicyate
eṣā sanatnī sanam eva jātaiṣā purāṇī pari sarvaṃ babhūva
mahī devy uṣaso vibhātī saikenaikena miṣatā vi caṣṭe
avir vai nāma devatartenāste parīvṛtā
tasyā rūpeṇeme vṛkṣā haritā haritasrajaḥ
anti santaṃ na jahāty anti santaṃ na paśyati
devasya paśya kāvyaṃ na mamāra na jīryati
apūrveṇeṣitā vācas tā vadanti yathāyatham
vadantīr yatra gacchanti tad āhur brāhmaṇaṃ mahat
yatra devāś ca manuṣyāś cārā nābhāv iva śritāḥ
apāṃ tvā puṣpaṃ pṛcchāmi yatra tan māyayā hitam
yebhir vāta iṣitaḥ pravāti ye dadante pañca diśaḥ sadhrīcīḥ
ya āhutim atyamanyanta devā apāṃ netāraḥ katame ta āsan
imām eṣāṃ pṛthivīṃ vasta eko 'ntarikṣaṃ pary eko babhūva
divam eṣāṃ dadate yo vidhartā viśvā āśāḥ prati rakṣanty eke
yo vidyāt sūtraṃ vitataṃ yasminn otāḥ prajā imāḥ
sūtraṃ sūtrasya yo vidyāt sa vidyād brāhmaṇaṃ mahat
vedāhaṃ sūtraṃ vitataṃ yasminn otāḥ prajā imāḥ
sūtraṃ sūtrasyāhaṃ vedātho yad brāhmaṇaṃ mahat
yad antarā dyāvāpṛthivī agnir ait pradahan viśvadāvyaḥ
yatrātiṣṭhann ekapatnīḥ parastāt kvevāsīn mātariśvā tadānīm
apsv āsīn mātariśvā praviṣṭaḥ praviṣṭā devāḥ salilāny āsan
bṛhan ha tasthau rajaso vimānaḥ pavamāno harita ā viveśa
uttareṇeva gāyatrīm amṛte 'dhi vi cakrame
sāmnā ye sāma saṃvidur ajas tad dadṛśe kva
niveśanaḥ saṃgamano vasūnāṃ deva iva savitā satyadharmā
indro na tasthau samare dhanānām
puṇḍarīkaṃ navadvāraṃ tribhir guṇebhir āvṛtam
tasmin yad yakṣam ātmanvat tad vai brahmavido viduḥ
akāmo dhīro amṛtaḥ svayaṃbhū rasena tṛpto na kutaścanonaḥ
tam eva vidvān na bibhāya mṛtyor ātmānaṃ dhīram ajaraṃ yuvānam
aghāyatām api nahya mukhāni
sapatneṣu vajram arpaya etam
indreṇa dattā prathamā śataudanā bhrātṛvyaghnī yajamānasya gātuḥ
vediṣ ṭe carma bhavatu barhir lomāni yāni te
eṣā tvā raśanāgrabhīd grāvā tvaiṣo 'dhi nṛtyatu
bālās te prokṣaṇīḥ santu jihvā saṃ mārṣṭu aghnye
śuddhā tvaṃ yajñiyā bhūtvā divaṃ prehi śataudane
yaḥ śataudanāṃ pacati kāmapreṇa sa kalpate
prītā hy asya ṛtvijaḥ sarve yanti yathāyatham
sa svargam ā rohati yatrādas tridivaṃ divaḥ
apūpanābhiṃ kṛtvā yo dadāti śataudanām
sa tāṃllokānt sam āpnoti ye divyā ye ca pārthivāḥ
hiraṇyajyotiṣaṃ kṛtvā yo dadāti śataudanām
ye te devi śamitāraḥ paktāro ye ca te janāḥ
te tvā sarve gopsyanti maibhyo bhaiṣīḥ śataudane
vasavas tvā dakṣiṇata uttarān marutas tvā
ādityāḥ paścād gopsyanti sāgniṣṭomam ati drava
devāḥ pitaro manuṣyā gandharvāpsarasaś ca ye
te tvā sarve gopsyanti sātirātram ati drava
antarikṣaṃ divaṃ bhūmim ādityān maruto diśaḥ
lokānt sa sarvān āpnoti yo dadāti śataudanām
ghṛtaṃ prokṣantī subhagā devī devān gamiṣyati
paktāram aghnye mā hiṃsīr divaṃ prehi śataudane
ye devā diviṣado antarikṣasadaś ca ye ye ceme bhūmyām adhi
tebhyas tvaṃ dhukṣva sarvadā kṣīraṃ sarpir atho madhu
yat te śiro yat te mukhaṃ yau karṇau ye ca te hanū
āmikṣāṃ duhratāṃ dātre kṣīraṃ sarpir atho madhu
yau ta oṣṭhau ye nāsike ye śṛṅge ye ca te 'kṣiṇī
āmikṣāṃ duhratāṃ dātre kṣīraṃ sarpir atho madhu
yat te klomā yaddhṛdayaṃ purītat sahakaṇṭhikā
āmikṣāṃ duhratāṃ dātre kṣīraṃ sarpir atho madhu
yat te yakṛd ye matasne yad āntram yāś ca te gudāḥ
āmikṣāṃ duhratāṃ dātre kṣīraṃ sarpir atho madhu
yas te plāśir yo vaniṣṭhur yau kukṣī yac ca carma te
āmikṣāṃ duhratāṃ dātre kṣīraṃ sarpir atho madhu
yat te majjā yad asthi yan māṃsaṃ yac ca lohitam
āmikṣāṃ duhratāṃ dātre kṣīraṃ sarpir atho madhu
yau te bāhū ye doṣaṇī yāv aṃsau yā ca te kakut
āmikṣāṃ duhratāṃ dātre kṣīraṃ sarpir atho madhu
yās te grīvā ye skandhā yāḥ pṛṣṭīr yāś ca parśavaḥ
āmikṣāṃ duhratāṃ dātre kṣīraṃ sarpir atho madhu
yau ta ūrū aṣṭhīvantau ye śroṇī yā ca te bhasat
āmikṣāṃ duhratāṃ dātre kṣīraṃ sarpir atho madhu
yat te pucchaṃ ye te bālā yad ūdho ye ca te stanāḥ
āmikṣāṃ duhratāṃ dātre kṣīraṃ sarpir atho madhu
yās te jaṅghāḥ yāḥ kuṣṭhikā ṛcharā ye ca te śaphāḥ
āmikṣāṃ duhratāṃ dātre kṣīraṃ sarpir atho madhu
yat te carma śataudane yāni lomāny aghnye
āmikṣāṃ duhratāṃ dātre kṣīraṃ sarpir atho madhu
kroḍau te stāṃ puroḍāśāv ājyenābhighāritau
tau pakṣau devi kṛtvā sā paktāraṃ divaṃ vaha
ulūkhale musale yaś ca carmaṇi yo vā śūrpe taṇḍulaḥ kaṇaḥ
yaṃ vā vāto mātariśvā pavamāno mamāthāgniṣ ṭaddhotā suhutaṃ kṛṇotu
apo devīr madhumatīr ghṛtaścuto brahmaṇāṃ hasteṣu prapṛthak sādayāmi
yatkāma idam abhiṣiñcāmi vo 'haṃ tan me sarvaṃ saṃpadyatāṃ vayaṃ syāma patayo rayīṇām
namaḥ te jāyamānāyai
jātāyai uta te namaḥ
vālebhyaḥ śaphebhyaḥ rūpāya aghnye te namaḥ
yaḥ vidyāt sapta pravataḥ sapta vidyāt parāvataḥ śiraḥ yajñasya yaḥ vidyāt sa vaśām prati gṛhṇīyāt
veda aham sapta pravataḥ
sapta veda parāvataḥ
śiraḥ yajñasya aham veda somam ca asyām vicakṣaṇam
yayā dyauḥ yayā pṛthivī yayā āpaḥ gupitāḥ imāḥ vaśām sahasra dhārām brahmaṇā acchāvadāmasi
śatam kaṃsāḥ śatam dogdhāraḥ śatam goptāraḥ adhi pṛṣṭhe asyāḥ
ye devāḥ tasyām prāṇanti te vaśām viduḥ ekadhā
yajñapadī irā kṣīrā svadhā prāṇā mahīlukā vaśā parjanya patnī devāṁ api eti brahmaṇā
anu tvā agniḥ prāviśat anu somaḥ vaśe tvā
ūdhar te bhadre parjanyaḥ
vidyutaḥ te stanāḥ vaśe
apaḥ tvam dhukṣe prathamāḥ urvarāḥ aparāḥ vaśe
tṛtīyam rāṣṭram dhukṣe annam kṣīram vaśe tvam
yat ādityaiḥ hūyamānā upātiṣṭhaḥ ṛtāvari indraḥ sahasram pātrān somam tvā apāyayat vaśe
yat anūcī indram aiḥ āt tvā ṛṣabhaḥ ahvayat tasmāt te vṛtrahā payaḥ kṣīram kruddhaḥ aharat vaśe
yat te kruddhaḥ dhana patiḥ ā kṣīram aharat vaśe idam tat adya nākaḥ triṣu pātreṣu rakṣati
triṣu pātreṣu tam somam ā devī aharat vaśā atharvā yatra dīkṣitaḥ barhiṣi āsta hiraṇyaye
sam hi somena agata sam u sarveṇa padvatā
vaśā samudram adhyaṣṭhāt gandharvaiḥ kalibhiḥ saha
sam hi vātena agata sam u sarvaiḥ patatribhiḥ vaśā samudre prānṛtyat ṛcaḥ sāmāni bibhratī
sam hi sūryeṇa agata sam u sarveṇa cakṣuṣā vaśā samudram ati akhyat bhadrā jyotīṃṣi bibhratī
abhīvṛtā hiraṇyena yat atiṣṭhaḥ ṛtāvari aśvaḥ samudraḥ bhūtvā adhi askandat vaśe tvā
tat bhadrāḥ sam agacchanta vaśā deṣṭrī atha u svadhā atharvā yatra dīkṣitaḥ barhiṣi āsta hiraṇyaye
vaśā mātā rājanyasya
vaśā mātā svadhe tava
vaśāyāḥ yajñe āyudham
tatas cittam ajāyata
ūrdhvaḥ binduḥ ud acarat brahmaṇaḥ kakudāt adhi
tatas tvam jajñiṣe vaśe
tatas hotā ajāyata
āsnaḥ te gāthāḥ abhavan uṣṇihābhyaḥ balam vaśe
pājasyāt jajñe yajñaḥ stanebhyaḥ raśmayaḥ tava
īrmābhyām ayanam jātam sakthibhyām ca vaśe tava
āntrebhyaḥ jajñire atrāḥ udarāt adhi vīrudhaḥ
yat udaram varuṇasya anuprāviśathāḥ vaśe tatas tvā brahmā ud ahvayat
sa hi netram avet tava
sarve garbhāt avepanta jāyamānāt asūsvaḥ
sasūva hi tām āhuḥ vaśā iti
brahmabhiḥ kﾱptaḥ sa hi asyāḥ bandhuḥ
yudhaḥ ekaḥ sam sṛjati yaḥ asyāḥ ekaḥ id vaśī
tarāṃsi yajñāḥ abhavan
tarasām cakṣuḥ abhavat vaśā
vaśā yajñam prati agṛhṇāt
vaśā sūryam adhārayat
vaśāyām antar aviśat odanaḥ brahmaṇā saha
vaśām eva amṛtam āhuḥ
vaśām mṛtyum upāsate
vaśā idam sarvam abhavat devāḥ manuṣyāḥ asurāḥ pitaraḥ ṛṣayaḥ
yaḥ evam vidyāt sa vaśām prati gṛhṇīyāt
tathā hi yajñaḥ sarva pād duhe dātre an apasphuran
tisraḥ jihvāḥ varuṇasya antar dīdyati āsani
tāsām yā madhye rājati sā vaśā duṣpratigrahā
caturdhā retaḥ abhavat vaśāyāḥ
āpaḥ turīyam
amṛtam turīyam
yajñaḥ turīyam
paśavaḥ turīyam
vaśā dyauḥ
vaśā pṛthivī
vaśā viṣṇuḥ prajāpatiḥ
vaśāyāḥ dugdham apiban sādhyāḥ vasavaḥ ca ye
vaśāyāḥ dugdham pītvā sādhyāḥ vasavaḥ ca ye te vai bradhnasya viṣṭapi payaḥ asyāḥ upāsate
somam enām eke duhre
ghṛtam ekaḥ upāsate
ye evam viduṣe vaśām daduḥ te gatāḥ tridivam divaḥ
brāhmaṇebhyaḥ vaśām dattvā sarvān lokān sam aśnute
ṛtam hi asyām ārpitam api brahma atha u tapaḥ
vaśām devāḥ upa jīvanti vaśām manuṣyāḥ uta
vaśā idam sarvam abhavat yāvat sūryaḥ vipaśyati
agne jāyasvāditir nāthiteyaṃ brahmaudanaṃ pacati putrakāmā
saptaṛṣayo bhūtakṛtas te tvā manthantu prajayā saheha
kṛṇuta dhūmaṃ vṛṣaṇaḥ sakhāyo 'droghāvitā vācam accha
ayam agniḥ pṛtanāṣāṭ suvīro yena devā asahanta dasyūn
agne 'janiṣṭhā mahate vīryāya brahmaudanāya paktave jātavedaḥ
saptaṛṣayo bhūtakṛtas te tvājījanann asyai rayiṃ sarvavīraṃ ni yaccha
samiddho agne samidhā sam idhyasva vidvān devān yajñiyāṁ eha vakṣaḥ
tebhyo haviḥ śrapayaṃ jātaveda uttamaṃ nākam adhi rohayemam
tredhā bhāgo nihito yaḥ purā vo devānāṃ pitṝṇāṃ martyānām
aṃśāṁ jānīdhvaṃ vi bhajāmi tān vo yo devānāṃ sa imāṃ pārayāti
agne sahasvān abhibhūr abhīd asi nīco ny ubja dviṣataḥ sapatnān
iyaṃ mātrā mīyamānā mitā ca sajātāṃs te balihṛtaḥ kṛṇotu
sākaṃ sajātaiḥ payasā sahaidhy ud ubjaināṃ mahate vīryāya
ūrdhvo nākasyādhi roha viṣṭapaṃ svargo loka iti yaṃ vadanti
iyaṃ mahī prati gṛhṇātu carma pṛthivī devī sumanasyamānā
atha gacchema sukṛtasya lokam
etau grāvāṇau sayujā yuṅdhi carmaṇi nirbhinddhyaṃśūn yajamānāya sādhu
avaghnatī ni jahi ya imāṃ pṛtanyava ūrdhvaṃ prajām udbharanty ud ūha
gṛhāṇa grāvāṇau sakṛtau vīra hasta ā te devā yajñiyā yajñam aguḥ
trayo varā yatamāṃs tvaṃ vṛṇīṣe tās te samṛddhīr iha rādhayāmi
iyaṃ te dhītir idam u te janitraṃ gṛhṇātu tvām aditiḥ śūraputrā
parā punīhi ya imāṃ pṛtanyavo 'syai rayiṃ sarvavīraṃ ni yaccha
upaśvase druvaye sīdatā yūyaṃ vi vicyadhvaṃ yajñiyāsas tuṣaiḥ
śriyā samānān ati sarvānt syāmādhaspadaṃ dviṣatas pādayāmi
parehi nāri punar ehi kṣipram apāṃ tvā goṣṭho adhy arukṣad bharāya
tāsāṃ gṛhṇītād yatamā yajñiyā asan vibhājya dhīrītarā jahītāt
emā agur yoṣitaḥ śumbhamānā ut tiṣṭha nāri tavasaṃ rabhasva
supatnī patyā prajayā prajāvaty ā tvāgan yajñaḥ prati kumbhaṃ gṛbhāya
ūrjo bhāgo nihito yaḥ purā va ṛṣipraśiṣṭāpa ā bharaitāḥ
ayaṃ yajño gātuvin nāthavit prajāvid ugraḥ paśuvid vīravid vo astu
agne carur yajñiyas tvādhy arukṣacchucis tapiṣṭhas tapasā tapainam
ārṣeyā daivā abhisaṃgatya bhāgam imaṃ tapiṣṭhā ṛtubhis tapantu
śuddhāḥ pūtā yoṣito yajñiyā imā āpaś carum ava sarpantu śubhrāḥ
aduḥ prajāṃ bahulāṃ paśūn naḥ paktaudanasya sukṛtām etu lokam
brahmaṇā śuddhā uta pūtā ghṛtena somasyāṃśavas taṇḍulā yajñiyā ime
apaḥ pra viśata prati gṛhṇātu vaś carur imaṃ paktvā sukṛtām eta lokam
uruḥ prathasva mahatā mahimnā sahasrapṛṣṭhaḥ sukṛtasya loke
pitāmahāḥ pitaraḥ prajopajāhaṃ paktā pañcadaśas te asmi
sahasrapṛṣṭhaḥ śatadhāro akṣito brahmaudano devayānaḥ svargaḥ
amūṃs ta ā dadhāmi prajayā reṣayainān balihārāya mṛḍatān mahyam eva
udehi vediṃ prajayā vardhayaināṃ nudasva rakṣaḥ prataraṃ dhehy enām
śriyā samānān ati sarvānt syāmādhaspadaṃ dviṣatas pādayāmi
abhyāvartasva paśubhiḥ sahaināṃ pratyaṅṅ enāṃ devatābhiḥ sahaidhi
mā tvā prāpac chapatho mābhicāraḥ sve kṣetre anamīvā vi rāja
ṛtena taṣṭā manasā hitaiṣā brahmaudanasya vihitā vedir agre
aṃsadhrīṃ śuddhām upa dhehi nāri tatraudanaṃ sādaya daivānām
aditer hastāṃ srucam etāṃ dvitīyāṃ saptaṛṣayo bhūtakṛto yām akṛṇvan
sā gātrāṇi viduṣy odanasya darvir vedyām adhy enaṃ cinotu
śṛtaṃ tvā havyam upa sīdantu daivā niḥsṛpyāgneḥ punar enān pra sīda
somena pūto jaṭhare sīda brahmaṇām ārṣeyās te mā riṣan prāśitāraḥ
soma rājant saṃjñānam ā vapaibhyaḥ subrāhmaṇā yatame tvopasīdān
ṛṣīn ārṣeyāṃs tapaso 'dhi jātān brahmaudane suhavā johavīmi
śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi
yatkāma idam abhiṣiñcāmi vo 'ham indro marutvānt sa dadād idaṃ me
idaṃ me jyotir amṛtaṃ hiraṇyaṃ pakvaṃ kṣetrāt kāmadughā ma eṣā
idaṃ dhanaṃ ni dadhe brāhmaṇeṣu kṛṇve panthāṃ pitṛṣu yaḥ svargaḥ
agnau tuṣān ā vapa jātavedasi paraḥ kambūkāṁ apa mṛḍḍhi dūram
etaṃ śuśruma gṛharājasya bhāgam atho vidma nirṛter bhāgadheyam
śrāmyataḥ pacato viddhi sunvataḥ panthāṃ svargam adhi rohayainam
yena rohāt param āpadya yad vaya uttamaṃ nākaṃ paramaṃ vyoma
babhrer adhvaryo mukham etad vi mṛḍḍhy ājyāya lokaṃ kṛṇuhi pravidvān
ghṛtena gātrānu sarvā vi mṛḍḍhi kṛṇve panthāṃ pitṛṣu yaḥ svargaḥ
babhre rakṣaḥ samadam ā vapaibhyo 'brāhmaṇā yatame tvopasīdān
purīṣiṇaḥ prathamānāḥ purastād ārṣeyās te mā riṣan prāśitāraḥ
ārṣeyeṣu ni dadha odana tvā nānārṣeyāṇām apy asty atra
agnir me goptā marutaś ca sarve viśve devā abhi rakṣantu pakvam
yajñaṃ duhānaṃ sadam it prapīnaṃ pumāṃsaṃ dhenuṃ sadanaṃ rayīṇām
prajāmṛtatvam uta dīrgham āyū rāyaś ca poṣair upa tvā sadema
vṛṣabho 'si svarga ṛṣīn ārṣeyān gaccha
sukṛtāṃ loke sīda tatra nau saṃskṛtam
samācinuṣvānusaṃprayāhy agne pathaḥ kalpaya devayānān
etaiḥ sukṛtair anu gacchema yajñaṃ nāke tiṣṭhantam adhi saptaraśmau
yena devā jyotiṣā dyām udāyan brahmaudanaṃ paktvā sukṛtasya lokam
tena geṣma sukṛtasya lokaṃ svar ārohanto abhi nākam uttamam
bhavāśarvau mṛḍatam
mā abhi yātam
bhūta patī paśupatī namaḥ vām
pratihitām āyatāṃ mā vi srāṣṭaṃ mā no hiṃsiṣṭaṃ dvipado mā catuṣpadaḥ
śune kroṣṭre mā śarīrāṇi kartam aliklavebhyo gṛdhrebhyo ye ca kṛṣṇā aviṣyavaḥ
makṣikās te paśupate vayāṃsi te vighase mā vidanta
krandāya te prāṇāya yāś ca te bhava ropayaḥ
namaḥ te rudra kṛṇmaḥ sahasra akṣāya amartya
purastāt te namaḥ kṛṇma uttarād adharād uta
abhīvargād divas pary antarikṣāya te namaḥ
mukhāya te paśupate yāni cakṣūṃṣi te bhava
tvace rūpāya saṃdṛśe pratīcīnāya te namaḥ
aṅgebhyaḥ te udarāya jihvāyai āsyāya te dadbhyaḥ gandhāya te namaḥ
astrā nīla śikhaṇḍena sahasra akṣeṇa rudreṇa ardhaka ghātinā tena mā sam arāmahi
sa no bhavaḥ pari vṛṇaktu viśvata āpa ivāgniḥ pari vṛṇaktu no bhavaḥ
mā no 'bhi māṃsta namo astv asmai
catur namo aṣṭakṛtvo bhavāya daśakṛtvaḥ paśupate namas te
taveme pañca paśavo vibhaktā gāvo aśvāḥ puruṣā ajāvayaḥ
tava catasraḥ pradiśas tava dyaus tava pṛthivī tavedam ugrorv antarikṣam
tavedaṃ sarvam ātmanvad yat prāṇat pṛthivīm anu
uruḥ kośo vasudhānas tavāyaṃ yasminn imā viśvā bhuvanāny antaḥ
sa no mṛḍa paśupate namas te paraḥ kroṣṭāro abhibhāḥ śvānaḥ paro yantv agharudo vikeśyaḥ
dhanur bibharṣi haritaṃ hiraṇyayaṃ sahasraghniṃ śatavadhaṃ śikhaṇḍin
rudrasya iṣuḥ carati deva hetiḥ
tasyai namaḥ yatamasyām diśi itas
yo 'bhiyāto nilayate tvāṃ rudra nicikīrṣati
paścād anuprayuṅkṣe taṃ viddhasya padanīr iva
bhavārudrau sayujā saṃvidānāvubhāvugrau carato vīryāya
tābhyāṃ namo yatamasyāṃ diśītaḥ
namas te astv āyate namo astu parāyate
namas te rudra tiṣṭhata āsīnāyota te namaḥ
namaḥ sāyaṃ namaḥ prātar namo rātryā namo divā
bhavāya ca śarvāya cobhābhyām akaraṃ namaḥ
sahasrākṣam atipaśyaṃ purastād rudram asyantaṃ bahudhā vipaścitam
mopārāma jihvayeyamānam
śyāvāśvaṃ kṛṣṇam asitaṃ mṛṇantaṃ bhīmaṃ rathaṃ keśinaḥ pādayantam
pūrve pratīmo namo astv asmai
mā no 'bhi srā matyaṃ devahetiṃ mā naḥ krudhaḥ paśupate namas te
anyatrāsmad divyāṃ śākhāṃ vi dhūnu
mā naḥ hiṃsīḥ
adhi naḥ brūhi
pari naḥ vṛṅdhi
mā krudhaḥ
mā tvayā sam arāmahi
mā no goṣu puruṣeṣu mā gṛdho no ajāviṣu
anyatrogra vi vartaya piyārūṇāṃ prajāṃ jahi
yasya takmā kāsikā hetir ekam aśvasyeva vṛṣaṇaḥ kranda eti
abhipūrvaṃ nirṇayate namo astv asmai
yo 'ntarikṣe tiṣṭhati viṣṭabhito 'yajvanaḥ pramṛṇan devapīyūn
tasmai namo daśabhiḥ śakvarībhiḥ
tubhyam āraṇyāḥ paśavo mṛgā vane hitā haṃsāḥ suparṇāḥ śakunā vayāṃsi
tava yakṣaṃ paśupate apsv antas tubhyaṃ kṣaranti divyā āpo vṛdhe
śiṃśumārā ajagarāḥ purīkayā jaṣā matsyā rajasā yebhyo asyasi
na te dūraṃ na pariṣṭhāsti te bhava sadyaḥ sarvāṃ pari paśyasi bhūmiṃ pūrvasmāddhaṃsyuttarasmint samudre
mā no rudra takmanā mā viṣeṇa mā naḥ saṃ srā divyenāgninā
anyatrāsmad vidyutaṃ pātayaitām
bhavo divo bhava īśe pṛthivyā bhava ā papra urv antarikṣam
tasyai namo yatamasyāṃ diśītaḥ
bhava rājan yajamānāya mṛḍa paśūnāṃ hi paśupatir babhūtha
yaḥ śraddadhāti santi devā iti catuṣpade dvipade 'sya mṛḍa
mā no mahāntam uta mā no arbhakaṃ mā no vahantam uta mā no vakṣyataḥ
mā no hiṃsīḥ pitaraṃ mātaraṃ ca svāṃ tanvaṃ rudra mā rīriṣo naḥ
rudrasyailabakārebhyo 'saṃsūktagilebhyaḥ
idaṃ mahāsyebhyaḥ śvabhyo akaraṃ namaḥ
namas te ghoṣiṇībhyo namas te keśinībhyaḥ
namo namaskṛtābhyo namaḥ saṃbhuñjatībhyaḥ
namas te deva senābhyaḥ svasti no abhayaṃ ca naḥ
tasyaudanasya bṛhaspatiḥ śiro brahma mukham
dyāvāpṛthivī śrotre sūryācandramasāv akṣiṇī saptaṛṣayaḥ prāṇāpānāḥ
cakṣur musalaṃ kāma ulūkhalam
ditiḥ śūrpam aditiḥ śūrpagrāhī vāto 'pāvinak
aśvāḥ kaṇā gāvas taṇḍulā maśakās tuṣāḥ
kabru phalīkaraṇāḥ śaro 'bhram
śyāmam ayo 'sya māṃsāni lohitam asya lohitam
trapu bhasma haritaṃ varṇaḥ puṣkaram asya gandhaḥ
khalaḥ pātraṃ sphyāv aṃsāv īṣe anūkye
āntrāṇi jatravo gudā varatrāḥ
iyam eva pṛthivī kumbhī bhavati rādhyamānasyaudanasya dyaur apidhānam
sītāḥ parśavaḥ sikatā ūbadhyam
ṛtaṃ hastāvanejanaṃ kulyopasecanam
ṛcā kumbhy adhihitārtvijyena preṣitā
brahmaṇā parigṛhītā sāmnā paryūḍhā
bṛhad āyavanaṃ rathantaraṃ darviḥ
ṛtavaḥ paktāra ārtavāḥ samindhate
caruṃ pañcabilam ukhaṃ gharmo 'bhīndhe
odanena yajñavataḥ sarve lokāḥ samāpyāḥ
yasmint samudro dyaur bhūmis trayo 'varaparaṃ śritāḥ
yasya devā akalpantocchiṣṭe ṣaḍ aśītayaḥ
taṃ tvaudanasya pṛcchāmi yo asya mahimā mahān
sa ya odanasya mahimānaṃ vidyāt
nālpa iti brūyān nānupasecana iti nedaṃ ca kiṃceti
yāvad dātābhimanasyeta tan nāti vadet
brahmavādino vadanti parāñcam odanaṃ prāśīḥ pratyañcam iti
tvam odanaṃ prāśīs tvām odanā iti
parāñcaṃ cainaṃ prāśīḥ prāṇās tvā hāsyantīty enam āha
pratyañcaṃ cainaṃ prāśīr apānās tvā hāsyantīty enam āha
naivāham odanaṃ na mām odanaḥ
odana evaudanaṃ prāśīt
tataś cainam anyena śīrṣṇā prāśīr yena caitaṃ pūrva ṛṣayaḥ prāśnan
jyeṣṭhatas te prajā mariṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
bṛhaspatinā śīrṣṇā
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyābhyāṃ śrotrābhyāṃ prāśīr yābhyāṃ caitaṃ pūrva ṛṣayaḥ prāśnan
badhiro bhaviṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
dyāvāpṛthivībhyāṃ śrotrābhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyābhyām akṣībhyāṃ prāśīr yābhyāṃ caitaṃ pūrva ṛṣayaḥ prāśnan
andho bhaviṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
sūryācandramasābhyām akṣībhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyena mukhena prāśīr yena caitaṃ pūrva ṛṣayaḥ prāśnan
mukhatas te prajā mariṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
brahmaṇā mukhena
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyayā jihvayā prāśīr yayā caitaṃ pūrva ṛṣayaḥ prāśnan
jihvā te mariṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
agner jihvayā
tayainaṃ prāśiṣaṃ tayainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyair dantaiḥ prāśīr yaiś caitaṃ pūrva ṛṣayaḥ prāśnan
dantās te śatsyantīty enam āha
taṃ vā ahaṃ nārvāñcaṃ na parāñcaṃ na pratyañcam
ṛtubhir dantaiḥ
tair enaṃ prāśiṣaṃ tair enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyaiḥ prāṇāpānaiḥ prāśīr yaiś caitaṃ pūrva ṛṣayaḥ prāśnan
prāṇāpānās tvā hāsyantīty enam āha
taṃ vā ahaṃ nārvāñcaṃ na parāñcaṃ na pratyañcam
saptaṛṣibhiḥ prāṇāpānaiḥ
tair enaṃ prāśiṣaṃ tair enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyena vyacasā prāśīr yena caitaṃ pūrva ṛṣayaḥ prāśnan
rājayakṣmas tvā haniṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
antarikṣeṇa vyacasā
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyena pṛṣṭhena prāśīr yena caitaṃ pūrva ṛṣayaḥ prāśnan
vidyut tvā haniṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
divā pṛṣṭhena
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyenorasā prāśīr yena caitaṃ pūrva ṛṣayaḥ prāśnan
kṛṣyā na rātsyasīty enam āha
taṃ vā ahaṃ nārvāñcaṃ na parāñcaṃ na pratyañcam
pṛthivyorasā
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyenodareṇa prāśīr yena caitaṃ pūrva ṛṣayaḥ prāśnan
udaradāras tvā haniṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
satyenodareṇa
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyena vastinā prāśīr yena caitaṃ pūrva ṛṣayaḥ prāśnan
apsu mariṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
samudreṇa vastinā
tenainaṃ prāśiṣaṃ tenainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyābhyām ūrubhyāṃ prāśīr yābhyāṃ caitaṃ pūrva ṛṣayaḥ prāśnan
ūrū te mariṣyata ity enam āha
taṃ vā ahaṃ nārvāñcaṃ na parāñcaṃ na pratyañcam
mitrāvaruṇayor ūrubhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyābhyām aṣṭhīvadbhyāṃ prāśīr yābhyāṃ caitaṃ pūrva ṛṣayaḥ prāśnan
srāmo bhaviṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
tvaṣṭur aṣṭhīvadbhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ sambhavati ya evaṃ veda
tataś cainam anyābhyāṃ pādābhyāṃ prāśīr yābhyāṃ caitaṃ pūrva ṛṣayaḥ prāśnan
bahucārī bhaviṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
aśvinoḥ pādābhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyābhyāṃ prapadābhyāṃ prāśīr yābhyāṃ caitaṃ pūrva ṛṣayaḥ prāśnan
sarpas tvā haniṣyatīty enam āha
taṃ vā ahaṃ nārvāñcaṃ na parāñcaṃ na pratyañcam
savituḥ prapadābhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyābhyāṃ hastābhyāṃ prāśīr yābhyāṃ caitaṃ pūrva ṛṣayaḥ prāśnan
brāhmaṇaṃ haniṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
ṛtasya hastābhyām
tābhyām enaṃ prāśiṣaṃ tābhyām enam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
tataś cainam anyayā pratiṣṭhayā prāśīr yayā caitaṃ pūrva ṛṣayaḥ prāśnan
apratiṣṭhāno 'nāyatano mariṣyasīty enam āha
taṃ vā ahaṃ nārvāñcaṃ na parāñcaṃ na pratyañcam
satye pratiṣṭhāya
tayainaṃ prāśiṣaṃ tayainam ajīgamam
eṣa vā odanaḥ sarvāṅgaḥ sarvaparuḥ sarvatanūḥ
sarvāṅga eva sarvaparuḥ sarvatanūḥ saṃ bhavati ya evaṃ veda
etad vai bradhnasya viṣṭapaṃ yad odanaḥ
bradhnaloko bhavati bradhnasya viṣṭapi śrayate ya evaṃ veda
etasmād vā odanāt trayastriṃśataṃ lokān niramimīta prajāpatiḥ
teṣāṃ prajñānāya yajñam asṛjata
sa ya evaṃ viduṣa upadraṣṭā bhavati prāṇaṃ ruṇaddhi
na ca prāṇaṃ ruṇaddhi sarvajyāniṃ jīyate
na ca sarvajyāniṃ jīyate purainaṃ jarasaḥ prāṇo jahāti
prāṇāya namo yasya sarvam idaṃ vaśe
yo bhūtaḥ sarvasyeśvaro yasmint sarvaṃ pratiṣṭhitam
namas te prāṇa krandāya namas te stanayitnave
namas te prāṇa vidyute namas te prāṇa varṣate
yat prāṇa stanayitnunābhikrandaty oṣadhīḥ
pravīyante garbhān dadhate 'tho bahvīr vijāyante
yat prāṇa ṛtāv āgate 'bhikrandaty oṣadhīḥ
sarvaṃ tadā pramodate yat kiṃca bhūmyām adhi
yadā prāṇo abhyavarṣīd varṣeṇa pṛthivīṃ mahīm
paśavas tat pramodante maho vai no bhaviṣyati
abhivṛṣṭā oṣadhayaḥ prāṇena sam avādiran
āyur vai naḥ prātītaraḥ sarvā naḥ surabhīr akaḥ
namas te astv āyate namo astu parāyate
namas te prāṇa tiṣṭhata āsīnāyota te namaḥ
namas te prāṇa prāṇate namo astv apānate
parācīnāya te namaḥ pratīcīnāya te namaḥ sarvasmai ta idaṃ namaḥ
yā te prāṇa priyā tanūr yo te prāṇa preyasī
atho yad bheṣajaṃ tava tasya no dhehi jīvase
prāṇaḥ prajā anu vaste pitā putram iva priyam
prāṇo ha sarvasyeśvaro yac ca prāṇati yac ca na
prāṇo mṛtyuḥ prāṇas takmā prāṇaṃ devā upāsate
prāṇo ha satyavādinam uttame loka ā dadhat
prāṇo virāṭ prāṇo deṣṭrī prāṇaṃ sarva upāsate
prāṇo ha sūryaś candramāḥ prāṇam āhuḥ prajāpatim
prāṇāpānau vrīhiyavāv anaḍvān prāṇa ucyate
yave ha prāṇa āhito 'pāno vrīhir ucyate
apānati prāṇati puruṣo garbhe antarā
yadā tvaṃ prāṇa jinvasy atha sa jāyate punaḥ
prāṇam āhur mātariśvānaṃ vāto ha prāṇa ucyate
prāṇe ha bhūtaṃ bhavyaṃ ca prāṇe sarvaṃ pratiṣṭhitam
ātharvaṇīr āṅgirasīr daivīr manuṣyajā uta
oṣadhayaḥ pra jāyante yadā tvaṃ prāṇa jinvasi
yadā prāṇo abhyavarṣīd varṣeṇa pṛthivīṃ mahīm
oṣadhayaḥ prajāyante 'tho yāḥ kāś ca vīrudhaḥ
yas te prāṇedaṃ veda yasmiṃś cāsi pratiṣṭhitaḥ
sarve tasmai baliṃ harān amuṣmiṃl loka uttame
yathā prāṇa balihṛtas tubhyaṃ sarvāḥ prajā imāḥ
evā tasmai baliṃ harān yas tvā śṛṇavat suśravaḥ
antar garbhaś carati devatāsv ābhūto bhūtaḥ sa u jāyate punaḥ
sa bhūto bhavyaṃ bhaviṣyat pitā putraṃ pra viveśā śacībhiḥ
ekaṃ pādaṃ notkhidati salilāddhaṃsa uccaran
yad aṅga sa tam utkhiden naivādya na śvaḥ syāt
na rātrī nāhaḥ syān na vyucchet kadācana
aṣṭācakraṃ vartata ekanemi sahasrākṣaraṃ pra puro ni paścā
ardhena viśvaṃ bhuvanaṃ jajāna yad asyārdhaṃ katamaḥ sa ketuḥ
yo asya viśvajanmana īśe viśvasya ceṣṭataḥ
anyeṣu kṣipradhanvane tasmai prāṇa namo 'stu te
yo asya sarvajanmana īśe sarvasya ceṣṭataḥ
atandro brahmaṇā dhīraḥ prāṇo mānutiṣṭhatu
ūrdhvaḥ supteṣu jāgāra nanu tiryaṅ nipadyate
na suptam asya supteṣv anu śuśrāva kaścana
prāṇa mā mat paryāvṛto na mad anyo bhaviṣyasi
apāṃ garbham iva jīvase prāṇa badhnāmi tvā mayi
brahmacārīṣṇaṃś carati rodasī ubhe tasmin devāḥ saṃmanaso bhavanti
sa dādhāra pṛthivīṃ divaṃ ca sa ācāryaṃ tapasā piparti
brahmacāriṇaṃ pitaro devajanāḥ pṛthag devā anusaṃyanti sarve
gandharvā enam anv āyan trayastriṃśat triśatāḥ ṣaṭsahasrāḥ sarvānt sa devāṃs tapasā piparti
ācārya upanayamāno brahmacāriṇaṃ kṛṇute garbham antaḥ
taṃ rātrīs tisra udare bibharti taṃ jātaṃ draṣṭum abhisaṃyanti devāḥ
iyaṃ samit pṛthivī dyaur dvitīyotāntarikṣaṃ samidhā pṛṇāti
brahmacārī samidhā mekhalayā śrameṇa lokāṃs tapasā piparti
pūrvo jāto brahmaṇo brahmacārī gharmaṃ vasānas tapasodatiṣṭhat
tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam
brahmacāry eti samidhā samiddhaḥ kārṣṇaṃ vasāno dīkṣito dīrghaśmaśruḥ
sa sadya eti pūrvasmād uttaraṃ samudraṃ lokānt saṃgṛbhya muhur ācarikrat
brahmacārī janayan brahmāpo lokaṃ prajāpatiṃ parameṣṭhinaṃ virājam
garbho bhūtvāmṛtasya yonāv indro ha bhūtvāsurāṃs tatarha
ācāryas tatakṣa nabhasī ubhe ime urvī gambhīre pṛthivīṃ divaṃ ca
te rakṣati tapasā brahmacārī tasmin devāḥ saṃmanaso bhavanti
imāṃ bhūmiṃ pṛthivīṃ brahmacārī bhikṣām ā jabhāra prathamo divaṃ ca
te kṛtvā samidhāv upāste tayor ārpitā bhuvanāni viśvā
arvāg anyaḥ paro anyo divas pṛṣṭhād guhā nidhī nihitau brāhmaṇasya
tau rakṣati tapasā brahmacārī tat kevalaṃ kṛṇute brahma vidvān
arvāg anya ito anyaḥ pṛthivyā agnī sameto nabhasī antareme
tayoḥ śrayante raśmayo 'dhi dṛḍhās tān ā tiṣṭhati tapasā brahmacārī
abhikrandan stanayann aruṇaḥ śitiṅgo bṛhac chepo 'nu bhūmau jabhāra
brahmacārī siñcati sānau retaḥ pṛthivyāṃ tena jīvanti pradiśaś catasraḥ
agnau sūrye candramasi mātariśvan brahmacāry apsu samidham ā dadhāti
tāsām arcīṃṣi pṛthag abhre caranti tāsām ājyaṃ puruṣo varṣam āpaḥ
ācāryo mṛtyur varuṇaḥ soma oṣadhayaḥ payaḥ
jīmūtā āsant satvānas tair idaṃ svar ābhṛtam
amā ghṛtaṃ kṛṇute kevalam ācāryo bhūtvā varuṇaḥ
yadyad aicchat prajāpatau tad brahmacārī prāyacchat svān mitro adhy ātmanaḥ
ācāryo brahmacārī brahmacārī prajāpatiḥ
prajāpatir virājati virāḍ indro 'bhavad vaśī
brahmacaryeṇa tapasā rājā rāṣṭraṃ virakṣati
ācāryo brahmacaryeṇa brahmacāriṇam icchate
brahmacaryeṇa kanyā yuvānaṃ vindate patim
anaḍvān brahmacaryeṇāśvo ghāsaṃ jigīṣati
brahmacaryeṇa tapasā devāḥ mṛtyum apāghnata
indraḥ ha brahmacaryeṇa devebhyaḥ svar ābharat
oṣadhayo bhūtabhavyam ahorātre vanaspatiḥ
saṃvatsaraḥ saha ṛtubhis te jātā brahmacāriṇaḥ
pārthivā divyāḥ paśava āraṇyā grāmyāś ca ye
apakṣāḥ pakṣiṇaś ca ye te jātā brahmacāriṇaḥ
pṛthak sarve prājāpatyāḥ prāṇān ātmasu bibhrati
tānt sarvān brahma rakṣati brahmacāriṇy ābhṛtam
devānām etat pariṣūtam anabhyārūḍhaṃ carati rocamānam
tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam
brahmacārī brahma bhrājad bibharti tasmin devā adhi viśve samotāḥ
prāṇāpānau janayann ād vyānaṃ vācaṃ mano hṛdayaṃ brahma medhām
cakṣuḥ śrotraṃ yaśo asmāsu dhehy annaṃ reto lohitam udaram
tāni kalpad brahmacārī salilasya pṛṣṭhe tapo 'tiṣṭhat tapyamānaḥ samudre
sa snāto babhruḥ piṅgalaḥ pṛthivyāṃ bahu rocate
agniṃ brūmo vanaspatīn oṣadhīr uta vīrudhaḥ
indraṃ bṛhaspatiṃ sūryaṃ te no muñcantv aṃhasaḥ
brūmo rājānaṃ varuṇaṃ mitraṃ viṣṇum atho bhagam
aṃśaṃ vivasvantaṃ brūmas te no muñcantv aṃhasaḥ
brūmo devaṃ savitāraṃ dhātāram uta pūṣaṇam
tvaṣṭāram agriyaṃ brūmas te no muñcantv aṃhasaḥ
gandharvāpsaraso brūmo aśvinā brahmaṇaspatim
aryamā nāma yo devas te no muñcantv aṃhasaḥ
ahorātre idaṃ brūmaḥ sūryācandramasāv ubhā
viśvān ādityān brūmas te no muñcantv aṃhasaḥ
vātaṃ brūmaḥ parjanyam antarikṣam atho diśaḥ
āśāś ca sarvā brūmas te no muñcantv aṃhasaḥ
muñcantu mā śapathyād ahorātre atho uṣāḥ
somo mā devo muñcatu yam āhuś candramā iti
pārthivā divyāḥ paśava āraṇyā uta ye mṛgāḥ
śakuntān pakṣiṇo brūmas te no muñcantv aṃhasaḥ
bhavāśarvau idam brūmaḥ rudram paśupatiḥ yaḥ
iṣūḥ yāḥ eṣām saṃvidma tāḥ naḥ santu sadā śivāḥ
divaṃ brūmo nakṣatrāṇi bhūmiṃ yakṣāṇi parvatān
samudrā nadyo veśantās te no muñcantv aṃhasaḥ
saptaṛṣīn vā idaṃ brūmo 'po devīḥ prajāpatim
pitṝn yamaśreṣṭhān brūmas te no muñcantv aṃhasaḥ
ye devā diviṣado antarikṣasadaś ca ye
pṛthivyāṃ śakrā ye śritās te no muñcantv aṃhasaḥ
ādityā rudrā vasavo divi devā atharvāṇaḥ
aṅgiraso manīṣiṇas te no muñcantv aṃhasaḥ
yajñaṃ brūmo yajamānam ṛcaḥ sāmāni bheṣajā
yajūṃṣi hotrā brūmas te no muñcantv aṃhasaḥ
pañca rājyāni vīrudhāṃ somaśreṣṭhāni brūmaḥ
darbho bhaṅgo yavaḥ sahas te no muñcantv aṃhasaḥ
arāyān brūmo rakṣāṃsi sarpān puṇyajanān pitṝn
mṛtyūn ekaśataṃ brūmas te no muñcantv aṃhasaḥ
ṛtūn brūma ṛtupatīn ārtavān uta hāyanān
samāḥ saṃvatsarān māsāṃs te no muñcantv aṃhasaḥ
eta devā dakṣiṇataḥ paścāt prāñca udeta
purastād uttarācchakrā viśve devāḥ sametya te no muñcantv aṃhasaḥ
viśvān devān idaṃ brūmaḥ satyasaṃdhān ṛtāvṛdhaḥ
viśvābhiḥ patnībhiḥ saha te no muñcantv aṃhasaḥ
sarvān devān idaṃ brūmaḥ satyasaṃdhān ṛtāvṛdhaḥ
sarvābhiḥ patnībhiḥ saha te no muñcantv aṃhasaḥ
bhūtaṃ brūmo bhūtapatiṃ bhūtānām uta yo vaśī
bhūtāni sarvā saṃgatya te no muñcantv aṃhasaḥ
yā devīḥ pañca pradiśo ye devā dvādaśa ṛtavaḥ
saṃvatsarasya ye daṃṣṭrās te naḥ santu sadā śivāḥ
yan mātalī rathakrītam amṛtaṃ veda bheṣajam
tad indro apsu prāveśayat tad āpo datta bheṣajam
ucchiṣṭe nāma rūpaṃ cocchiṣṭe loka āhitaḥ
ucchiṣṭa indraś cāgniś ca viśvam antaḥ samāhitam
ucchiṣṭe dyāvāpṛthivī viśvaṃ bhūtaṃ samāhitam
āpaḥ samudra ucchiṣṭe candramā vāta āhitaḥ
sann ucchiṣṭe asaṃś cobhau mṛtyur vājaḥ prajāpatiḥ
laukyā ucchiṣṭa āyattā vraś ca draś cāpi śrīr mayi
dṛḍho dṛṃha sthiro nyo brahma viśvasṛjo daśa
nābhim iva sarvataś cakram ucchiṣṭe devatāḥ śritāḥ
ṛk sāma yajur ucchiṣṭa udgīthaḥ prastutaṃ stutam
hiṅkāra ucchiṣṭe svaraḥ sāmno meḍiś ca tan mayi
aindrāgnaṃ pāvamānaṃ mahānāmnīr mahāvratam
ucchiṣṭe yajñasyāṅgāny antar garbha iva mātari
rājasūyaṃ vājapeyam agniṣṭomastad adhvaraḥ
arkāśvamedhāv ucchiṣṭe jīvabarhir madintamaḥ
agnyādheyam atho dīkṣā kāmapraś chandasā saha
utsannā yajñāḥ satrāṇy ucchiṣṭe 'dhi samāhitāḥ
agnihotraṃ ca śraddhā ca vaṣaṭkāro vrataṃ tapaḥ
dakṣiṇeṣṭaṃ pūrtaṃ cocchiṣṭe 'dhi samāhitāḥ
ekarātro dvirātraḥ sadyaḥkrīḥ prakrīr ukthyaḥ
otaṃ nihitam ucchiṣṭe yajñasyāṇūni vidyayā
catūrātraḥ pañcarātraḥ ṣaḍrātraś cobhayaḥ saha
ṣoḍaśī saptarātraś cocchiṣṭāj jajñire sarve ye yajñā amṛte hitāḥ
pratīhāro nidhanaṃ viśvajic cābhijic ca yaḥ
sāhnātirātrāv ucchiṣṭe dvādaśāho 'pi tan mayi
sūnṛtā saṃnatiḥ kṣemaḥ svadhorjāmṛtaṃ sahaḥ
ucchiṣṭe sarve pratyañcaḥ kāmāḥ kāmena tātṛpuḥ
nava bhūmīḥ samudrā ucchiṣṭe 'dhi śritā divaḥ
ā sūryo bhāty ucchiṣṭe 'horātre api tan mayi
upahavyaṃ viṣūvantaṃ ye ca yajñā guhā hitāḥ
bibharti bhartā viśvasyocchiṣṭo janituḥ pitā
pitā janitur ucchiṣṭo 'soḥ pautraḥ pitāmahaḥ
sa kṣiyati viśvasyeśāno vṛṣā bhūmyām atighnyaḥ
ṛtaṃ satyaṃ tapo rāṣṭraṃ śramo dharmaś ca karma ca
bhūtaṃ bhaviṣyad ucchiṣṭe vīryaṃ lakṣmīr balaṃ bale
samṛddhir oja ākūtiḥ kṣatraṃ rāṣṭraṃ ṣaḍ urvyaḥ
saṃvatsaro 'dhy ucchiṣṭa iḍā praiṣā grahā haviḥ
caturhotāra āpriyaś cāturmāsyāni nīvidaḥ
ucchiṣṭe yajñā hotrāḥ paśubandhās tad iṣṭayaḥ
ardhamāsāś ca māsāś cārtavā ṛtubhiḥ saha
ucchiṣṭe ghoṣiṇīr āpa stanayitnuḥ śrutir mahī
śarkarāḥ sikatā aśmāna oṣadhayo vīrudhas tṛṇā
abhrāṇi vidyuto varṣam ucchiṣṭe saṃśritā śritā
rāddhiḥ prāptiḥ samāptir vyāptir maha edhatuḥ
atyāptir ucchiṣṭe bhūtiś cāhitā nihitā hitā
yac ca prāṇati prāṇena yac ca paśyati cakṣuṣā
ucchiṣṭāj jajñire sarve divi devā diviśritaḥ
ṛcaḥ sāmāni chandāṃsi purāṇaṃ yajuṣā saha
ucchiṣṭāj jajñire sarve divi devā diviśritaḥ
prāṇāpānau cakṣuḥ śrotram akṣitiś ca kṣitiś ca yā
ucchiṣṭāj jajñire sarve divi devā diviśritaḥ
ānandā modāḥ pramudo 'bhīmodamudaś ca ye
ucchiṣṭāj jajñire sarve divi devā diviśritaḥ
devāḥ pitaro manuṣyā gandharvāpsarasaś ca ye
ucchiṣṭāj jajñire sarve divi devā diviśritaḥ
yan manyur jāyām āvahat saṃkalpasya gṛhād adhi
ka āsaṃ janyāḥ ke varāḥ ka u jyeṣṭhavaro 'bhavat
tapaś caivāstāṃ karma cāntar mahaty arṇave
ta āsaṃ janyās te varā brahma jyeṣṭhavaro 'bhavat
daśa sākam ajāyanta devā devebhyaḥ purā
yaḥ vai tān vidyāt pratyakṣam sa vai adya mahat vadet
prāṇa apānau cakṣuḥ śrotram akṣitiḥ ca kṣitiḥ ca yā vyāna udānau vāc manaḥ te vai ākūtim āvahan
ajātā āsann ṛtavo 'tho dhātā bṛhaspatiḥ
indrāgnī aśvinā tarhi kaṃ te jyeṣṭham upāsata
tapaś caivāstāṃ karma cāntar mahaty arṇave
tapo ha jajñe karmaṇas tat te jyeṣṭham upāsata
yeta āsīd bhūmiḥ pūrvā yām addhātaya id viduḥ
yo vai tāṃ vidyān nāmathā sa manyeta purāṇavit
kuta indraḥ kutaḥ somaḥ kuto agnir ajāyata
kutas tvaṣṭā samabhavat kuto dhātājāyata
indrād indraḥ somāt somo agner agnir ajāyata
tvaṣṭā ha jajñe tvaṣṭur dhātur dhātājāyata
ye ta āsan daśa jātā devā devebhyaḥ purā
putrebhyo lokaṃ dattvā kasmiṃs te loka āsate
yadā keśān asthi snāva māṃsaṃ majjānam ābharat
śarīraṃ kṛtvā pādavat kaṃ lokam anuprāviśat
kutaḥ keśān kutaḥ snāva kuto asthīny ābharat
aṅgā parvāṇi majjānaṃ ko māṃsaṃ kuta ābharat
saṃsico nāma te devā ye saṃbhārānt samabharan
sarvaṃ saṃsicya martyaṃ devāḥ puruṣam āviśan
ūrū pādāv aṣṭhīvantau śiro hastāv atho mukham
pṛṣṭīr barjahye pārśve kas tat samadadhād ṛṣiḥ
śiro hastāv atho mukhaṃ jihvāṃ grīvāś ca kīkasāḥ
tvacā prāvṛtya sarvaṃ tat saṃdhā samadadhān mahī
yat taccharīram aśayat saṃdhayā saṃhitaṃ mahat
yenedam adya rocate ko asmin varṇam ābharat
sarve devāḥ upāśikṣan
tat ajānāt vadhūḥ satī
īśā vaśasya yā jāyā sā asmin varṇam ābharat
yadā tvaṣṭā vyatṛṇat pitā tvaṣṭuḥ yaḥ uttaraḥ gṛham kṛtvā martyam devāḥ puruṣam āviśan
svapno vai tandrīr nirṛtiḥ pāpmāno nāma devatāḥ
jarā khālatyaṃ pālityaṃ śarīram anuprāviśan
steyaṃ duṣkṛtaṃ vṛjinaṃ satyaṃ yajño yaśo bṛhat
balaṃ ca kṣatram ojaś ca śarīram anuprāviśan
bhūtiś ca vā abhūtiś ca rātayo 'rātayaś ca yāḥ
kṣudhaś ca sarvās tṛṣṇāś ca śarīram anuprāviśan
nindāś ca vā anindāś ca yac ca hanteti neti ca
śarīraṃ śraddhā dakṣiṇāśraddhā cānuprāviśan
vidyāś ca vā avidyāś ca yac cānyad upadeśyam
śarīraṃ brahma prāviśad ṛcaḥ sāmātho yajuḥ
ānandā modāḥ pramudo 'bhīmodamudaś ca ye
haso nariṣṭā nṛttāni śarīram anuprāviśan
ālāpāś ca pralāpāś cābhīlāpalapaś ca ye
śarīraṃ sarve prāviśann āyujaḥ prayujo yujaḥ
prāṇāpānau cakṣuḥ śrotram akṣitiś ca kṣitiś ca yā
vyānodānau vāṅ manaḥ śarīreṇa ta īyante
āśiṣaś ca praśiṣaś ca saṃśiṣo viśiṣaś ca yāḥ
cittāni sarve saṃkalpāḥ śarīram anuprāviśan
āsreyīś ca vāsteyīś ca tvaraṇāḥ kṛpaṇāś ca yāḥ
guhyāḥ śukrā sthūlā apas tā bībhatsāv asādayan
asthi kṛtvā samidhaṃ tad aṣṭāpo asādayan
retaḥ kṛtvājyaṃ devāḥ puruṣam āviśan
yā āpo yāś ca devatā yā virāḍ brahmaṇā saha
śarīraṃ brahma prāviśaccharīre 'dhi prajāpatiḥ
sūryaś cakṣur vātaḥ prāṇaṃ puruṣasya vibhejire
athāsyetaram ātmānaṃ devāḥ prāyacchann agnaye
tasmād vai vidvān puruṣam idaṃ brahmeti manyate
sarvā hyasmin devatā gāvo goṣṭha ivāsate
prathamena pramāreṇa tredhā viṣvaṅ vigacchati
ada ekena gacchaty ada ekena gacchatīhaikena niṣevate
apsu stīmāsu vṛddhāsu śarīram antarā hitam
tasmiṃ chavo 'dhy antarā tasmācchavo 'dhyucyate
ye bāhavo yā iṣavo dhanvanāṃ vīryāṇi ca
asīn paraśūn āyudhaṃ cittākūtaṃ ca yaddhṛdi
sarvaṃ tad arbude tvam amitrebhyo dṛśe kurūdārāṃś ca pradarśaya
ut tiṣṭhata saṃ nahyadhvaṃ mitrā devajanā yūyam
saṃdṛṣṭā guptā vaḥ santu yā no mitrāṇy arbude
uttiṣṭhatam ārabhetām ādānasaṃdānābhyām
amitrāṇāṃ senā abhi dhattam arbude
arbudir nāma yo deva īśānaś ca nyarbudiḥ
yābhyām antarikṣam āvṛtam iyaṃ ca pṛthivī mahī
tābhyām indramedibhyām ahaṃ jitam anvemi senayā
uttiṣṭha tvaṃ devajanārbude senayā saha
bhañjann amitrāṇāṃ senāṃ bhogebhiḥ parivāraya
sapta jātān nyarbuda udārāṇāṃ samīkṣayan
tebhiṣ ṭvam ājye hute sarvair uttiṣṭha senayā
pratighnānāśrumukhī kṛdhukarṇī ca krośatu
vikeśī puruṣe hate radite arbude tava
saṃkarṣantī karūkaraṃ manasā putram icchantī
patiṃ bhrātaram āt svān radite arbude tava
aliklavā jāṣkamadā gṛdhrāḥ śyenāḥ patatriṇaḥ
dhvāṅkṣāḥ śakunayas tṛpyantv amitreṣu samīkṣayan radite arbude tava
atho sarvaṃ śvāpadaṃ makṣikā tṛpyatu krimiḥ
pauruṣeye 'dhi kuṇape radite arbude tava
ā gṛhṇītaṃ saṃ bṛhataṃ prāṇāpānān nyarbude
nivāśā ghoṣāḥ saṃyantv amitreṣu samīkṣayan radite arbude tava
udvepaya saṃ vijantāṃ bhiyāmitrānt saṃsṛja
urugrāhair bāhvaṅkair vidhyāmitrān nyarbude
muhyantv eṣāṃ bāhavaś cittākūtaṃ ca yaddhṛdi
maiṣām uccheṣi kiṃcana radite arbude tava
pratighnānāḥ saṃdhāvantūraḥ paṭaurāv āghnānāḥ
aghāriṇīr vikeśyo rudatyaḥ puruṣe hate radite arbude tava
śvanvatīr apsaraso rūpakā utārbude
antaḥpātre rerihatīṃ riśāṃ durṇihitaiṣiṇīm
sarvās tā arbude tvam amitrebhyo dṛśe kurūdārāṃś ca pradarśaya
khaḍūre 'dhicaṅkramāṃ kharvikāṃ kharvavāsinīm
ya udārā antarhitā gandharvāpsarasaś ca ye
sarpā itarajanā rakṣāṃsi
caturdaṃṣṭrāñchyāvadataḥ kumbhamuṣkāṁ asṛṅmukhān
svabhyasā ye codbhyasāḥ
udvepaya tvam arbude 'mitrāṇām amūḥ sicaḥ
jayaṃś ca jiṣṇuś cāmitrāṁ jayatām indramedinau
prablīno mṛditaḥ śayāṃ hato 'mitro nyarbude
agnijihvā dhūmaśikhā jayantīr yantu senayā
tayārbude praṇuttānām indro hantu varaṃ varam
amitrāṇāṃ śacīpatir māmīṣāṃ moci kaścana
utkasantu hṛdayāny ūrdhvaḥ prāṇa udīṣatu
śauṣkāsyam anuvartatām amitrān mota mitriṇaḥ
ye ca dhīrā ye cādhīrāḥ parāñco badhirāś ca ye
tamasā ye ca tūparā atho bastābhivāsinaḥ
sarvāṃs tāṁ arbude tvam amitrebhyo dṛśe kurūdārāṃś ca pradarśaya
arbudiś ca triṣandhiś cāmitrān no vi vidhyatām
yathaiṣām indra vṛtrahan hanāma śacīpate 'mitrāṇāṃ sahasraśaḥ
vanaspatīn vānaspatyān oṣadhīr uta vīrudhaḥ
gandharvāpsarasaḥ sarpān devān puṇyajanān pitṝn
sarvāṃs tāṁ arbude tvam amitrebhyo dṛśe kurūdārāṃś ca pradarśaya
īśāṃ vo maruto deva ādityo brahmaṇaspatiḥ
īśāṃ va indraś cāgniś ca dhātā mitraḥ prajāpatiḥ
īśāṃ va ṛṣayaś cakrur amitreṣu samīkṣayan radite arbude tava
teṣāṃ sarveṣām īśānā uttiṣṭhata saṃnahyadhvam
mitrā devajanā yūyam imaṃ saṃgrāmaṃ saṃjitya yathālokaṃ vitiṣṭhadhvam
uttiṣṭhata saṃnahyadhvam udārāḥ ketubhiḥ saha
sarpā itarajanā rakṣāṃsy amitrān anudhāvata
īśāṃ vo veda rājyaṃ triṣandhe aruṇaiḥ ketubhiḥ saha
ye antarikṣe ye divi pṛthivyāṃ ye ca mānavāḥ
triṣandhes te cetasi durṇāmāna upāsatām
ayomukhāḥ sūcīmukhā atho vikaṅkatīmukhāḥ
kravyādo vātaraṃhasa ā sajantv amitrān vajreṇa triṣandhinā
antar dhehi jātaveda āditya kuṇapaṃ bahu
triṣandher iyaṃ senā suhitāstu me vaśe
ut tiṣṭha tvaṃ devajanārbude senayā saha
ayaṃ balir va āhutas triṣandher āhutiḥ priyā
śitipadī saṃdyatu śaravyeyaṃ catuṣpadī
kṛtye 'mitrebhyo bhava triṣandheḥ saha senayā
dhūmākṣī saṃpatatu kṛdhukarṇī ca krośatu
triṣandheḥ senayā jite aruṇāḥ santu ketavaḥ
avāyantām pakṣiṇaḥ ye vayāṃsi antarikṣe divi ye caranti
śvāpadaḥ makṣikāḥ saṃrabhantām
āma adaḥ gṛdhrāḥ kuṇape radantām
yām indreṇa saṃdhām sam adhatthāḥ brahmaṇā ca bṛhaspate tayā aham indra saṃdhayā sarvān devān iha huve
itas jayata mā amutas
bṛhaspatir āṅgirasa ṛṣayo brahmasaṃśitāḥ
asurakṣayaṇaṃ vadhaṃ triṣandhiṃ divy āśrayan
yenāsau gupta āditya ubhāv indraś ca tiṣṭhataḥ
triṣandhiṃ devā abhajantaujase ca balāya ca
sarvāṃl lokānt samajayan devā āhutyānayā
bṛhaspatir āṅgiraso vajraṃ yam asiñcatāsurakṣayaṇaṃ vadham
bṛhaspatir āṅgiraso vajraṃ yam asiñcatāsurakṣayaṇaṃ vadham
tenāham amūṃ senāṃ nilimpāmi bṛhaspate 'mitrān hanmy ojasā
sarve devā atyāyanti ye aśnanti vaṣaṭkṛtam
imāṃ juṣadhvam āhutim ito jayata māmutaḥ
sarve devā atyāyantu triṣandher āhutiḥ priyā
saṃdhāṃ mahatīṃ rakṣata yayāgre asurā jitāḥ
vāyuḥ amitrāṇām iṣu agrāṇi āñcatu
indraḥ eṣām bāhūn pratibhanaktu
mā śakan pratidhām iṣum
āditya eṣām astraṃ vināśayatu candramā yutām agatasya panthām
yadi preyur devapurā brahma varmāṇi cakrire
tanūpānaṃ paripāṇaṃ kṛṇvānā yad upocire sarvaṃ tad arasaṃ kṛdhi
kravyādānuvartayan mṛtyunā ca purohitam
triṣandhe prehi senayā jayāmitrān prapadyasva
triṣandhe tamasā tvam amitrān parivāraya
pṛṣadājyapraṇuttānāṃ māmīṣāṃ moci kaścana
śitipadī saṃpatatv amitrāṇām amūḥ sicaḥ
muhyantv adyāmūḥ senā amitrāṇāṃ nyarbude
mūḍhā amitrā nyarbude jahy eṣāṃ varaṃ varam
anayā jahi senayā
yaś ca kavacī yaś cākavaco 'mitro yaś cājmani
jyāpāśaiḥ kavacapāśair ajmanābhihataḥ śayām
ye varmiṇo ye 'varmāṇo amitrā ye ca varmiṇaḥ
sarvāṃs tāṁ arbude hatāṁ chvāno 'dantu bhūmyām
ye rathino ye arathā asādā ye ca sādinaḥ
sarvān adantu tān hatān gṛdhrāḥ śyenāḥ patatriṇaḥ
sahasrakuṇapā śetām āmitrī senā samare vadhānām
vividdhā kakajākṛtā
marmāvidhaṃ roruvataṃ suparṇair adantu duścitaṃ mṛditaṃ śayānam
ya imāṃ pratīcīm āhutim amitro no yuyutsati
yāṃ devā anutiṣṭhanti yasyā nāsti virādhanam
tayendro hantu vṛtrahā vajreṇa triṣandhinā
satyaṃ bṛhad ṛtam ugraṃ dīkṣā tapo brahma yajñaḥ pṛthivīṃ dhārayanti
sā no bhūtasya bhavyasya patny uruṃ lokaṃ pṛthivī naḥ kṛṇotu
asaṃbādhaṃ madhyato mānavānāṃ yasyā udvataḥ pravataḥ samaṃ bahu
nānāvīryā oṣadhīr yā bibharti pṛthivī naḥ prathatāṃ rādhyatāṃ naḥ
yasyāṃ samudra uta sindhur āpo yasyām annaṃ kṛṣṭayaḥ saṃbabhūvuḥ
yasyām idaṃ jinvati prāṇad ejat sā no bhūmiḥ pūrvapeye dadhātu
yasyāś catasraḥ pradiśaḥ pṛthivyā yasyām annam kṛṣṭayaḥ saṃbabhūvuḥ
yā bibharti bahudhā prāṇad ejat sā no bhūmir goṣv apy anne dadhātu
yasyām pūrve pūrva janāḥ vicakrire yasyām devāḥ asurān abhyavartayan gavām aśvānām vayasaḥ ca viṣṭhā
bhagam varcaḥ pṛthivī naḥ dadhātu
viśvaṃbharā vasu dhānī pratiṣṭhā hiraṇya vakṣāḥ jagataḥ niveśanī vaiśvānaram bibhratī bhūmiḥ agnim indra ṛṣabhā draviṇe naḥ dadhātu
yāṃ rakṣanty asvapnā viśvadānīṃ devā bhūmiṃ pṛthivīm apramādam
sā no madhu priyaṃ duhām atho ukṣatu varcasā
yārṇave 'dhi salilam agra āsīt yāṃ māyābhir anvacaran manīṣiṇaḥ
yasyā hṛdayaṃ parame vyomant satyenāvṛtam amṛtaṃ pṛthivyāḥ
sā no bhūmis tviṣiṃ balaṃ rāṣṭre dadhātūttame
yasyām āpaḥ paricarāḥ samānīr ahorātre apramādaṃ kṣaranti
sā no bhūmir bhūridhārā payo duhām atho ukṣatu varcasā
yām aśvināv amimātāṃ viṣṇur yasyāṃ vicakrame
indro yāṃ cakra ātmane 'namitrāṃ śacīpatiḥ
sā no bhūmir visṛjatāṃ mātā putrāya me payaḥ
girayas te parvatā himavanto 'raṇyaṃ te pṛthivi syonam astu
babhruṃ kṛṣṇāṃ rohiṇīṃ viśvarūpāṃ dhruvāṃ bhūmiṃ pṛthivīm indraguptām
ajīto 'hato akṣato 'dhyaṣṭhām pṛthivīm aham
yat te madhyaṃ pṛthivi yac ca nabhyaṃ yās ta ūrjas tanvaḥ saṃbabhūvuḥ
tāsu no dhehy abhi naḥ pavasva mātā bhūmiḥ putro ahaṃ pṛthivyāḥ parjanyaḥ pitā sa u naḥ pipartu
yasyāṃ vediṃ parigṛhṇanti bhūmyāṃ yasyāṃ yajñaṃ tanvate viśvakarmāṇaḥ
yasyāṃ mīyante svaravaḥ pṛthivyām ūrdhvāḥ śukrā āhutyāḥ purastāt
sā no bhūmir vardhayad vardhamānā
yo no dveṣat pṛthivi yaḥ pṛtanyād yo 'bhidāsān manasā yo vadhena
taṃ no bhūme randhaya pūrvakṛtvari
tvaj jātās tvayi caranti martyās tvaṃ bibharṣi dvipadas tvaṃ catuṣpadaḥ
taveme pṛthivi pañca mānavā yebhyo jyotir amṛtaṃ martyebhya udyant sūryo raśmibhir ātanoti
tā naḥ prajāḥ saṃ duhratāṃ samagrā vāco madhu pṛthivi dhehi mahyam
viśvasvaṃ mātaram oṣadhīnāṃ dhruvāṃ bhūmiṃ pṛthivīṃ dharmaṇā dhṛtām
śivāṃ syonām anu carema viśvahā
mahat sadhasthaṃ mahatī babhūvitha mahān vega ejathur vepathuṣ ṭe
mahāṃs tvendro rakṣaty apramādam
sā no bhūme prarocaya hiraṇyasyeva saṃdṛśi mā no dvikṣata kaścana
agnir bhūmyām oṣadhīṣv agnim āpo bibhraty agnir aśmasu
agnir antaḥ puruṣeṣu goṣv aśveṣv agnayaḥ
agnir diva ātapaty agner devasyorv antarikṣam
agniṃ martāsa indhate havyavāhaṃ ghṛtapriyam
agnivāsāḥ pṛthivy asitajñūs tviṣīmantaṃ saṃśitaṃ mā kṛṇotu
bhūmyāṃ devebhyo dadati yajñaṃ havyam araṃkṛtam
bhūmyāṃ manuṣyā jīvanti svadhayānnena martyāḥ
sā no bhūmiḥ prāṇam āyur dadhātu jaradaṣṭiṃ mā pṛthivī kṛṇotu
yas te gandhaḥ pṛthivi saṃbabhūva yaṃ bibhraty oṣadhayo yam āpaḥ
yaṃ gandharvā apsarasaś ca bhejire tena mā surabhiṃ kṛṇu mā no dvikṣata kaścana
yas te gandhaḥ puṣkaram āviveśa yaṃ saṃjabhruḥ sūryāyā vivāhe
amartyāḥ pṛthivi gandham agre tena mā surabhiṃ kṛṇu mā no dvikṣata kaścana
yas te gandhaḥ puruṣeṣu strīṣu puṃsu bhago ruciḥ
yo aśveṣu vīreṣu yo mṛgeṣūta hastiṣu
kanyāyāṃ varco yad bhūme tenāsmāṁ api saṃsṛja mā no dvikṣata kaścana
śilā bhūmir aśmā pāṃsuḥ sā bhūmiḥ saṃdhṛtā dhṛtā
tasyai hiraṇyavakṣase pṛthivyā akaraṃ namaḥ
yasyāṃ vṛkṣā vānaspatyā dhruvās tiṣṭhanti viśvahā
pṛthivīṃ viśvadhāyasaṃ dhṛtām acchāvadāmasi
udīrāṇā utāsīnās tiṣṭhantaḥ prakrāmantaḥ
padbhyāṃ dakṣiṇasavyābhyāṃ mā vyathiṣmahi bhūmyām
vimṛgvarīṃ pṛthivīm āvadāmi kṣamāṃ bhūmiṃ brahmaṇā vāvṛdhānām
ūrjaṃ puṣṭaṃ bibhratīm annabhāgaṃ ghṛtaṃ tvābhiniṣīdema bhūme
śuddhā na āpas tanve kṣarantu yo naḥ syedur apriye taṃ nidadhmaḥ
pavitreṇa pṛthivi motpunāmi
yās te prācīḥ pradiśo yā udīcīr yās te bhūme adharād yāś ca paścāt
syonās tā mahyaṃ carate bhavantu mā nipaptaṃ bhuvane śiśriyāṇaḥ
mā naḥ paścān mā purastān nudiṣṭhā mottarād adharād uta
svasti bhūme no bhava mā vidan paripanthino varīyo yāvayā vadham
yāvat te 'bhi vipaśyāmi bhūme sūryeṇa medinā
tāvan me cakṣur mā meṣṭottarāmuttarāṃ samām
yac chayānaḥ paryāvarte dakṣiṇaṃ savyam abhi bhūme pārśvam uttānās tvā pratīcīṃ yat pṛṣṭībhir adhiśemahe
mā hiṃsīs tatra no bhūme sarvasya pratiśīvari
yat te bhūme vikhanāmi kṣipraṃ tad apirohatu
mā te marma vimṛgvari mā te hṛdayam arpipam
grīṣmas te bhūme varṣāṇi śaraddhemantaḥ śiśiro vasantaḥ
ṛtavas te vihitā hāyanīr ahorātre pṛthivi no duhātām
yāpa sarpaṃ vijamānā vimṛgvarī yasyām āsann agnayo ye apsv antaḥ
parā dasyūn dadatī devapīyūn indraṃ vṛṇānā pṛthivī na vṛtram śakrāya dadhre vṛṣabhāya vṛṣṇe
yasyāṃ sadohavirdhāne yūpo yasyāṃ nimīyate
brahmāṇo yasyām arcanty ṛgbhiḥ sāmnā yajurvidaḥ yujyante yasyām ṛtvijaḥ somam indrāya pātave
yasyāṃ pūrve bhūtakṛta ṛṣayo gā udānṛcchuḥ
sapta satreṇa vedhaso yajñena tapasā saha
sā no bhūmir ādiśatu yad dhanaṃ kāmayāmahe
bhago anuprayuṅktām indra etu purogavaḥ
yasyāṃ gāyanti nṛtyanti bhūmyāṃ martyā vyailabāḥ
yudhyante yasyām ākrando yasyām vadati dundubhiḥ
sā no bhūmiḥ praṇudatāṃ sapatnān asapatnaṃ mā pṛthivī kṛṇotu
yasyām annaṃ vrīhiyavau yasyā imāḥ pañca kṛṣṭayaḥ
bhūmyai parjanyapatnyai namo 'stu varṣamedase
yasyāḥ puro devakṛtāḥ kṣetre yasyā vikurvate
prajāpatiḥ pṛthivīṃ viśvagarbhām āśāmāśāṃ raṇyāṃ naḥ kṛṇotu
nidhiṃ bibhratī bahudhā guhā vasu maṇiṃ hiraṇyaṃ pṛthivī dadātu me
vasūni no vasudā rāsamānā devī dadhātu sumanasyamānā
janaṃ bibhratī bahudhā vivācasaṃ nānādharmāṇaṃ pṛthivī yathaukasam
sahasraṃ dhārā draviṇasya me duhāṃ dhruveva dhenur anapasphurantī
yas te sarpo vṛścikas tṛṣṭadaṃśmā hemantajabdho bhṛmalo guhā śaye
krimir jinvat pṛthivi yadyad ejati prāvṛṣi tan naḥ sarpan mopasṛpad yac chivaṃ tena no mṛḍa
ye te panthāno bahavo janāyanā rathasya vartmānasaś ca yātave
yaiḥ saṃcaranty ubhaye bhadrapāpās taṃ panthānaṃ jayemānamitram ataskaraṃ yac chivaṃ tena no mṛḍa
malvaṃ bibhratī gurubhṛd bhadrapāpasya nidhanaṃ titikṣuḥ
varāheṇa pṛthivī saṃvidānā sūkarāya vijihīte mṛgāya
ye ta āraṇyāḥ paśavo mṛgā vane hitāḥ siṃhā vyāghrāḥ puruṣādaś caranti
ulaṃ vṛkaṃ pṛthivi ducchunām ita ṛkṣīkāṃ rakṣo apabādhayāsmat
ye gandharvā apsaraso ye cārāyāḥ kimīdinaḥ
piśācānt sarvā rakṣāṃsi tān asmad bhūme yāvaya
yāṃ dvipādaḥ pakṣiṇaḥ saṃpatanti haṃsāḥ suparṇāḥ śakunā vayāṃsi
yasyāṃ vāto mātariśveyate rajāṃsi kṛṇvaṃś cyāvayaṃś ca vṛkṣān
vātasya pravām upavām anuvāty arciḥ
yasyāṃ kṛṣṇam aruṇaṃ ca saṃhite ahorātre vihite bhūmyām adhi
varṣeṇa bhūmiḥ pṛthivī vṛtāvṛtā sā no dadhātu bhadrayā priye dhāmani dhāmani
dyauś ca ma idaṃ pṛthivī cāntarikṣaṃ ca me vyacaḥ
agniḥ sūrya āpo medhāṃ viśve devāś ca saṃdaduḥ
aham asmi sahamāna uttaro nāma bhūmyām
abhīṣāḍ asmi viśvāṣāḍ āśāmāśāṃ viṣāsahiḥ
ado yad devi prathamānā purastād devair uktā vyasarpo mahitvam
ā tvā subhūtam aviśat tadānīm akalpayathāḥ pradiśaś catasraḥ
ye grāmā yad araṇyaṃ yāḥ sabhā adhi bhūmyām
ye saṃgrāmāḥ samitayas teṣu cāru vadema te
aśva iva rajo dudhuve vi tān janān ya ākṣiyan pṛthivīṃ yād ajāyata
mandrāgretvarī bhuvanasya gopā vanaspatīnāṃ gṛbhir oṣadhīnām
yad vadāmi madhumat tad vadāmi yad īkṣe tad vananti mā
tviṣīmān asmi jūtimān avānyān hanmi dodhataḥ
śantivā surabhiḥ syonā kīlālodhnī payasvatī
bhūmir adhibravītu me pṛthivī payasā saha
yām anvaicchaddhaviṣā viśvakarmāntar arṇave rajasi praviṣṭām
bhujiṣyaṃ pātraṃ nihitaṃ guhā yad āvir bhoge abhavan mātṛmadbhyaḥ
tvam asy āvapanī janānām aditiḥ kāmadughā paprathānā
yat ta ūnaṃ tat ta āpūrayāti prajāpatiḥ prathamajā ṛtasya
upasthāḥ te anamīvāḥ ayakṣmāḥ asmabhyam santu pṛthivi prasūtāḥ
dīrgham naḥ āyuḥ pratibudhyamānāḥ vayam tubhyam bali hṛtaḥ syāma
bhūme mātar nidhehi mā bhadrayā supratiṣṭhitam
saṃvidānā divā kave śriyāṃ mā dhehi bhūtyām
naḍam āroha na te atra loka idaṃ sīsaṃ bhāgadheyaṃ ta ehi
yo goṣu yakṣmaḥ puruṣeṣu yakṣmas tena tvaṃ sākam adharāṅ parehi
aghaśaṃsaduḥśaṃsābhyāṃ kareṇānukareṇa ca
yakṣmaṃ ca sarvaṃ teneto mṛtyuṃ ca nirajāmasi
nir ito mṛtyuṃ nirṛtiṃ nir arātim ajāmasi
yo no dveṣṭi tam addhy agne akravyād yam u dviṣmas tam u te prasuvāmasi
yady agniḥ kravyād yadi vā vyāghra imaṃ goṣṭhaṃ praviveśānyokāḥ
taṃ māṣājyaṃ kṛtvā prahiṇomi dūraṃ sa gacchatv apsuṣado 'py agnīn
yat tvā kruddhāḥ pracakrur manyunā puruṣe mṛte
sukalpam agne tat tvayā punas tvoddīpayāmasi
punas tvādityā rudrā vasavaḥ punar brahmā vasunītir agne
punas tvā brahmaṇaspatir ādhād dīrghāyutvāya śataśāradāya
yo agniḥ kravyāt praviveśa no gṛham imaṃ paśyann itaraṃ jātavedasam
taṃ harāmi pitṛyajñāya dūraṃ sa gharmam indhāṃ parame sadhasthe
kravyādam agniṃ prahiṇomi dūram yamarājño gacchatu ripravāhaḥ
ihāyam itaro jātavedā devo devebhyo havyaṃ vahatu prajānan
kravyādam agnim iṣito harāmi janān dṛṃhantaṃ vajreṇa mṛtyum
ni taṃ śāsmi gārhapatyena vidvān pitṝṇāṃ loke 'pi bhāgo astu
kravyādam agniṃ śaśamānam ukthyaṃ prahiṇomi pathibhiḥ pitṛyāṇaiḥ
mā devayānaiḥ punar āgā atraivaidhi pitṛṣu jāgṛhi tvam
samindhate saṃkasukaṃ svastaye śuddhā bhavantaḥ śucayaḥ pāvakāḥ
jahāti ripram aty ena eti samiddho agniḥ supunā punāti
devo agniḥ saṃkasuko divas pṛṣṭhāny āruhat
mucyamāno nir enaso 'mog asmāṁ aśastyāḥ
asmin vayaṃ saṃkasuke agnau riprāṇi mṛjmahe
abhūma yajñiyāḥ śuddhāḥ pra ṇa āyūṃṣi tāriṣat
saṃkasuko vikasuko nirṛtho yaś ca nisvaraḥ
te te yakṣmaṃ savedaso dūrād dūram anīnaśan
yo no aśveṣu vīreṣu yo no goṣv ajāviṣu
kravyādaṃ nirṇudāmasi yo agnir janayopanaḥ
anyebhyas tvā puruṣebhyo gobhyo aśvebhyas tvā
niḥ kravyādaṃ nudāmasi yo agnir jīvitayopanaḥ
yasmin devā amṛjata yasmin manuṣyā uta
tasmin ghṛtastāvo mṛṣṭvā tvam agne divaṃ ruha
samiddho agna āhuta sa no mābhyapakramīḥ
atraiva dīdihi dyavi jyok ca sūryaṃ dṛśe
sīse mṛḍḍhvaṃ naḍe mṛḍḍhvam agnau saṃkasuke ca yat
atho avyāṃ rāmāyāṃ śīrṣaktim upabarhaṇe
sīse malaṃ sādayitvā śīrṣaktim upabarhaṇe
avyām asiknyāṃ mṛṣṭvā śuddhā bhavata yajñiyāḥ
paraṃ mṛtyo anu parehi panthāṃ yas ta eṣa itaro devayānāt
cakṣuṣmate śṛṇvate te bravīmīheme vīrā bahavo bhavantu
ime jīvā vi mṛtair āvavṛtrann abhūd bhadrā devahutir no adya
prāñco agāma nṛtaye hasāya suvīrāso vidatham ā vadema
imaṃ jīvebhyaḥ paridhiṃ dadhāmi maiṣāṃ nu gād aparo artham etam
śataṃ jīvantaḥ śaradaḥ purūcīs tiro mṛtyuṃ dadhatām parvatena
ārohatāyur jarasaṃ vṛṇānā anupūrvaṃ yatamānā yati stha
tān vas tvaṣṭā sujanimā sajoṣāḥ sarvam āyur nayatu jīvanāya
yathāhāny anupūrvaṃ bhavanti yathartava ṛtubhir yanti sākam
yathā na pūrvam aparo jahāty evā dhātar āyūṃṣi kalpayaiṣām
aśmanvatī rīyate saṃrabhadhvaṃ vīrayadhvaṃ pra taratā sakhāyaḥ
atrā jahīta ye asan durevā anamīvān ut taremābhi vājān
uttiṣṭhatā prataratā sakhāyo 'śmanvatī nadī syandata iyam
atrā jahīta ye asann aśivāḥ śivānt syonān ut taremābhi vājān
vaiśvadevīṃ varcasā ārabhadhvaṃ śuddhā bhavantaḥ śucayaḥ pāvakāḥ
atikrāmanto duritā padāni śataṃ himāḥ sarvavīrā madema
udīcīnaiḥ pathibhir vāyumadbhir atikrāmanto 'varān parebhiḥ
triḥ sapta kṛtvarṣayaḥ paretā mṛtyuṃ pratyauhan padayopanena
mṛtyoḥ padaṃ yopayanta eta drāghīya āyuḥ prataraṃ dadhānāḥ
āsīnā mṛtyuṃ nudatā sadhasthe 'tha jīvāso vidatham āvadema
imā nārīr avidhavāḥ supatnīr āñjanena sarpiṣā saṃspṛśantām
anaśravo anamīvāḥ suratnā ārohantu janayo yonim agre
vyākaromi haviṣāham etau tau brahmaṇā vy ahaṃ kalpayāmi
svadhāṃ pitṛbhyo ajarāṃ kṛṇomi dīrgheṇāyuṣā sam imānt sṛjāmi
yo no agniḥ pitaro hṛtsv antar āviveśāmṛto martyeṣu
mayy ahaṃ taṃ parigṛhṇāmi devaṃ mā so asmān dvikṣata mā vayaṃ tam
apāvṛtya gārhapatyāt kravyādā preta dakṣiṇā
priyaṃ pitṛbhya ātmane brahmabhyaḥ kṛṇutā priyam
dvibhāgadhanam ādāya prakṣiṇāty avartyā
agniḥ putrasya jyeṣṭhasya yaḥ kravyād anirāhitaḥ
yat kṛṣate yad vanute yac ca vasnena vindate
sarvaṃ martyasya tan nāsti kravyāc ced anirāhitaḥ
a yajñiyaḥ hata varcāḥ bhavati
na enena haviḥ attave
chinatti kṛṣyā gor dhanād yaṃ kravyād anuvartate
muhur gṛdhyaiḥ pravadaty ārtim martyo nītya
kravyād yān agnir antikād anuvidvān vitāvati
grāhyā gṛhāḥ saṃsṛjyante striyā yan mriyate patiḥ
brahmaiva vidvān eṣyo yaḥ kravyādaṃ nirādadhat
yad ripraṃ śamalaṃ cakṛma yac ca duṣkṛtam
āpo mā tasmācchumbhantvagneḥ saṃkasukāc ca yat
tā adharād udīcīr āvavṛtran prajānatīḥ pathibhir devayānaiḥ
parvatasya vṛṣabhasyādhi pṛṣṭhe navāś caranti saritaḥ purāṇīḥ
agne akravyān niḥ kravyādaṃ nudā devayajanaṃ vaha
imaṃ kravyād āviveśāyaṃ kravyādam anvagāt
vyāghrau kṛtvā nānānaṃ taṃ harāmi śivāparam
antardhir devānāṃ paridhir manuṣyāṇām agnir gārhapatya ubhayān antarā śritaḥ
jīvānām āyuḥ pratira tvam agne pitṝṇāṃ lokam api gacchantu ye mṛtāḥ
sugārhapatyo vitapann arātim uṣāmuṣāṃ śreyasīṃ dhehy asmai
sarvān agne sahamānaḥ sapatnān aiṣām ūrjaṃ rayim asmāsu dhehi
imam indraṃ vahniṃ paprim anvārabhadhvaṃ sa vo nirvakṣad duritād avadyāt
tenāpahata śarum āpatantaṃ tena rudrasya paripātāstām
anaḍvāhaṃ plavam anvārabhadhvaṃ sa vo nirvakṣad duritād avadyāt
ārohata savitur nāvam etāṃ ṣaḍbhir urvībhir amatiṃ tarema
ahorātre anveṣi bibhrat kṣemyas tiṣṭhan prataraṇaḥ suvīraḥ
anāturānt sumanasas talpa bibhraj jyog eva naḥ puruṣagandhir edhi
te devebhya āvṛścante pāpaṃ jīvanti sarvadā
kravyād yān agnir antikād aśva ivānuvapate naḍam
ye 'śraddhā dhanakāmyā kravyādā samāsate
te vā anyeṣāṃ kumbhīṃ paryādadhati sarvadā
preva pipatiṣati manasā muhur āvartate punaḥ
kravyād yān agnir antikād anuvidvān vitāvati
aviḥ kṛṣṇā bhāgadheyaṃ paśūnāṃ sīsaṃ kravyād api candraṃ ta āhuḥ
māṣāḥ piṣṭā bhāgadheyaṃ te havyam araṇyānyā gahvaraṃ sacasva
iṣīkāṃ jaratīm iṣṭvā tilpiñjaṃ daṇḍanaṃ naḍam
tam indra idhmam kṛtvā yamasyāgniṃ nirādadhau
pratyañcam arkaṃ pratyarpayitvā pravidvān panthāṃ vi hy āviveśa
parāmīṣām asūn dideśa dīrgheṇāyuṣā sam imānt sṛjāmi
pumān puṃso 'dhitiṣṭha carmehi tatra hvayasva yatamā priyā te
yāvantāv agre prathamaṃ sameyathus tad vāṃ vayo yamarājye samānam
tāvad vāṃ cakṣus tati vīryāṇi tāvat tejas tatidhā vājināni
agniḥ śarīraṃ sacate yadaidho 'dhā pakvān mithunā saṃbhavāthaḥ
sam asmiṃlloke sam u devayāne saṃ smā sametaṃ yamarājyeṣu
pūtau pavitrair upa taddhvayethāṃ yadyad reto adhi vāṃ saṃbabhūva
āpas putrāso abhisaṃviśadhvam imaṃ jīvaṃ jīvadhanyāḥ sametya
tāsāṃ bhajadhvam amṛtaṃ yam āhur odanaṃ pacati vāṃ janitrī
yaṃ vāṃ pitā pacati yaṃ ca mātā riprān nirmuktyai śamalāc ca vācaḥ
sa odanaḥ śatadhāraḥ svarga ubhe vyāpa nabhasī mahitvā
ubhe nabhasī ubhayāṃś ca lokān ye yajvanām abhijitāḥ svargāḥ
teṣāṃ jyotiṣmān madhumān yo agre tasmin putrair jarasi saṃśrayethām
prācīṃ prācīṃ pradiśam ārabhethām etaṃ lokaṃ śraddadhānāḥ sacante
yad vāṃ pakvaṃ pariviṣṭam agnau tasya guptaye daṃpatī saṃśrayethām
dakṣiṇāṃ diśam abhi nakṣamāṇau paryāvartethām abhi pātram etat
tasmin vāṃ yamaḥ pitṛbhiḥ saṃvidānaḥ pakvāya śarma bahulaṃ niyacchāt
pratīcī diśām iyam id varaṃ yasyāṃ somo adhipā mṛḍitā ca
tasyāṃ śrayethāṃ sukṛtaḥ sacethām adhā pakvān mithunā saṃbhavāthaḥ
uttaraṃ rāṣṭraṃ prajayottarāvad diśām udīcī kṛṇavan no agram
pāṅktaṃ chandaḥ puruṣo babhūva viśvair viśvāṅgaiḥ saha sambhavema
dhruveyaṃ virāṇ namo astv asyai śivā putrebhya uta mahyam astu
sā no devy adite viśvavāra irya iva gopā abhirakṣa pakvam
piteva putrān abhisaṃsvajasva naḥ śivā no vātā iha vāntu bhūmau
yam odanaṃ pacato devate iha taṃ nas tapa uta satyaṃ ca vettu
yad yat kṛṣṇaḥ śakuna eha gatvā tsaran viṣaktaṃ bila āsasāda
yad vā dāsy ārdrahastā samaṅkta ulūkhalaṃ musalaṃ śumbhatāpaḥ
ayaṃ grāvā pṛthubudhno vayodhāḥ pūtaḥ pavitrair apahantu rakṣaḥ
āroha carma mahi śarma yaccha mā daṃpatī pautram aghaṃ nigātām
vanaspatiḥ saha devair na āgan rakṣaḥ piśācāṁ apabādhamānaḥ
sa ucchrayātai pravadāti vācaṃ tena lokāṁ abhi sarvān jayema
sapta medhān paśavaḥ paryagṛhṇan ya eṣāṃ jyotiṣmāṁ uta yaś cakarśa
trayastriṃśad devatās tānt sacante sa naḥ svargam abhi neṣa lokam
svargaṃ lokam abhi no nayāsi saṃ jāyayā saha putraiḥ syāma
gṛhṇāmi hastam anu maitv atra mā nas tārīn nirṛtir mo arātiḥ
grāhiṃ pāpmānam ati tāṁ ayāma tamo vyasya pravadāsi valgu
vānaspatya udyato mā jihiṃsīr mā taṇḍulaṃ viśarīr devayantam
viśvavyacā ghṛtapṛṣṭho bhaviṣyant sayonir lokam upayāhy etam
varṣavṛddham upayaccha śūrpaṃ tuṣaṃ palāvān apa tad vinaktu
trayo lokāḥ saṃmitā brāhmaṇena dyaur evāsau pṛthivy antarikṣam
aṃśūn gṛbhītvānvārabhethām āpyāyantāṃ punar āyantu śūrpam
pṛthag rūpāṇi bahudhā paśūnām ekarūpo bhavasi saṃ samṛddhyā
etāṃ tvacaṃ lohinīṃ tāṃ nudasva grāvā śumbhāti malaga iva vastrā
pṛthivīṃ tvā pṛthivyām āveśayāmi tanūḥ samānī vikṛtā ta eṣā
yadyad dyuttaṃ likhitam arpaṇena tena mā susror brahmaṇāpi tad vapāmi
janitrīva pratiharyāsi sūnuṃ saṃ tvā dadhāmi pṛthivīṃ pṛthivyā
ukhā kumbhī vedyāṃ mā vyathiṣṭhā yajñāyudhair ājyenātiṣaktā
agniḥ pacan rakṣatu tvā purastād indro rakṣatu dakṣiṇato marutvān
varuṇas tvā dṛṃhāddharuṇe pratīcyā uttarāt tvā somaḥ saṃdadātai
pūtāḥ pavitraiḥ pavante abhrād divaṃ ca yanti pṛthivīṃ ca lokān
tā jīvalā jīvadhanyāḥ pratiṣṭhāḥ pātra āsiktāḥ pary agnir indhām
āyanti divaḥ pṛthivīṃ sacante bhūmyāḥ sacante adhy antarikṣam
śuddhāḥ satīs tā u śumbhanta eva tā naḥ svargam abhi lokaṃ nayantu
uteva prabhvīr uta saṃmitāsa uta śukrāḥ śucayaś cāmṛtāsaḥ
tā odanaṃ daṃpatibhyāṃ praśiṣṭā āpaḥ śikṣantīḥ pacatā sunāthāḥ
saṃkhyātā stokāḥ pṛthivīṃ sacante prāṇāpānaiḥ saṃmitā oṣadhībhiḥ
asaṃkhyātā opyamānāḥ suvarṇāḥ sarvaṃ vyāpuḥ śucayaḥ śucitvam
udyodhanty abhivalganti taptāḥ phenam asyanti bahulāṃś ca bindūn
yoṣeva dṛṣṭvā patim ṛtviyāyaitais taṇḍulair bhavatā sam āpaḥ
utthāpaya sīdato budhna enān adbhir ātmānam abhisaṃspṛśantām
amāsi pātrair udakaṃ yad etan mitās taṇḍulāḥ pradiśo yadīmāḥ
prayaccha parśuṃ tvarayā harauṣam ahiṃsanta oṣadhīr dāntu parvan
yāsāṃ somaḥ pari rājyaṃ babhūvāmanyutā no vīrudho bhavantu
navaṃ barhir odanāya stṛṇīta priyaṃ hṛdaś cakṣuṣo valgv astu
tasmin devāḥ saha daivīr viśantv imaṃ prāśnantv ṛtubhir niṣadya
vanaspate stīrṇam āsīda barhir agniṣṭomaiḥ saṃmito devatābhiḥ
tvaṣṭreva rūpaṃ sukṛtaṃ svadhityainā ehāḥ pari pātre dadṛśrām
ṣaṣṭyāṃ śaratsu nidhipā abhīcchāt svaḥ pakvenābhyaśnavātai
upainaṃ jīvān pitaraś ca putrā etaṃ svargaṃ gamayāntam agneḥ
dhartā dhriyasva dharuṇe pṛthivyā acyutaṃ tvā devatāś cyāvayantu
taṃ tvā daṃpatī jīvantau jīvaputrāv udvāsayātaḥ pary agnidhānāt
sarvānt samāgā abhijitya lokān yāvantaḥ kāmāḥ samatītṛpas tān
vigāhethām āyavanaṃ ca darvir ekasmin pātre adhy uddharainam
upastṛṇīhi prathaya purastād ghṛtena pātram abhighārayaitat
vāśrevosrā taruṇaṃ stanasyum imaṃ devāso abhihiṅkṛṇota
upāstarīr akaro lokam etam uruḥ prathatām asamaḥ svargaḥ
tasmiṃchrayātai mahiṣaḥ suparṇo devā enaṃ devatābhyaḥ prayacchān
yadyaj jāyā pacati tvat paraḥ paraḥ patir vā jāye tvat tiraḥ
saṃ tat sṛjethāṃ saha vāṃ tad astu sampādayantau saha lokam ekam
yāvanto asyāḥ pṛthivīṃ sacante asmat putrāḥ pari ye saṃbabhūvuḥ
sarvāṃs tāṁ upa pātre hvayethāṃ nābhiṃ jānānāḥ śiśavaḥ samāyān
vasor yā dhārā madhunā prapīnā ghṛtena miśrā amṛtasya nābhayaḥ
sarvās tā avarundhe svargaḥ ṣaṣṭyāṃ śaratsu nidhipā abhīcchāt
nidhiṃ nidhipā abhy enam icchād anīśvarā abhitaḥ santu ye 'nye
asmābhir datto nihitaḥ svargas tribhiḥ kāṇḍais trīnt svargān arukṣat
agnī rakṣas tapatu yad videvaṃ kravyād piśāca iha mā prapāsta
nudāma enam aparudhmo asmad ādityā enam aṅgirasaḥ sacantām
ādityebhyo aṅgirobhyo madhv idaṃ ghṛtena miśraṃ prativedayāmi
śuddhahastau brāhmaṇasyānihatyaitaṃ svargaṃ sukṛtāv apītam
idaṃ prāpam uttamaṃ kāṇḍam asya yasmāl lokāt parameṣṭhī samāpa
āsiñca sarpir ghṛtavat samaṅgdhy eṣa bhāgo aṅgiraso no atra
satyāya ca tapase devatābhyo nidhiṃ śevadhiṃ paridadma etam
mā no dyūte 'vagān mā samityāṃ mā smānyasmā utsṛjatā purā mat
ahaṃ pacāmy ahaṃ dadāmi mamed u karman karuṇe 'dhi jāyā
kaumāro loko ajaniṣṭa putro 'nvārabhethāṃ vaya uttarāvat
na kilbiṣam atra nādhāro asti na yan mitraiḥ samamamāna eti
anūnaṃ pātraṃ nihitaṃ na etat paktāraṃ pakvaḥ punar āviśāti
priyaṃ priyāṇāṃ kṛṇavāma tamas te yantu yatame dviṣanti
dhenur anaḍvān vayo vaya āyad eva pauruṣeyam apa mṛtyuṃ nudantu
sam agnayaḥ vidur anyo anyaṃ ya oṣadhīḥ sacate yaś ca sindhūn
yāvanto devā divy ātapanti hiraṇyaṃ jyotiḥ pacato babhūva
eṣā tvacāṃ puruṣe saṃbabhūvānagnāḥ sarve paśavo ye anye
kṣatreṇātmānaṃ paridhāpayātho 'motaṃ vāso mukham odanasya
yad akṣeṣu vadā yat samityāṃ yad vā vadā anṛtaṃ vittakāmyā
samānaṃ tantum abhisaṃvasānau tasmint sarvaṃ śamalaṃ sādayāthaḥ
varṣaṃ vanuṣvāpigaccha devāṃs tvaco dhūmaṃ paryutpātayāsi
viśvavyacā ghṛtapṛṣṭho bhaviṣyant sayonir lokam upayāhy etam
tanvaṃ svargo bahudhā vicakre yathā vida ātmann anyavarṇām
apājait kṛṣṇāṃ ruśatīṃ punāno yā lohinī tāṃ te agnau juhomi
prācyai tvā diśe 'gnaye 'dhipataye 'sitāya rakṣitra ādityāyeṣumate
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
dakṣiṇāyai tvā diśa indrāyādhipataye tiraścirājaye rakṣitre yamāyeṣumate
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
pratīcyai tvā diśe varuṇāyādhipataye pṛdākave rakṣitre 'nnāyeṣumate
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
udīcyai tvā diśe somāyādhipataye svajāya rakṣitre 'śanyā iṣumatyai
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
dhruvāyai tvā diśe viṣṇave 'dhipataye kalmāṣagrīvāya rakṣitra oṣadhībhya iṣumatībhyaḥ
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
ūrdhvāyai tvā diśe bṛhaspataye 'dhipataye śvitrāya rakṣitre varṣāyeṣumate
etaṃ paridadmas taṃ no gopāyatāsmākam aitoḥ
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema
dadāmīty eva brūyād anu cainām abhutsata
vaśāṃ brahmabhyo yācadbhyas tat prajāvad apatyavat
prajayā sa vikrīṇīte paśubhiś copadasyati
ya ārṣeyebhyo yācadbhyo devānāṃ gāṃ na ditsati
kūṭayāsya saṃśīryante śloṇayā kāṭam ardati
baṇḍayā dahyante gṛhāḥ kāṇayā dīyate svam
vilohito adhiṣṭhānācchakno vindati gopatim
tathā vaśāyāḥ saṃvidyaṃ duradabhnā hy ucyase
pador asyā adhiṣṭhānād viklindur nāma vindati
anāmanāt saṃśīryante yā mukhenopajighrati
yo asyāḥ karṇāv āskunoty ā sa deveṣu vṛścate
lakṣma kurva iti manyate kanīyaḥ kṛṇute svam
yad asyāḥ kasmaicid bhogāya bālān kaścit prakṛntati
tataḥ kiśorā mriyante vatsāṃś ca ghātuko vṛkaḥ
yad asyā gopatau satyā loma dhvāṅkṣo ajīhiḍat
tataḥ kumārā mriyante yakṣmo vindaty anāmanāt
yad asyāḥ palpūlanaṃ śakṛd dāsī samasyati
tato 'parūpaṃ jāyate tasmād avyeṣyad enasaḥ
jāyamānābhijāyate devānt sabrāhmaṇān vaśā
tasmād brahmabhyo deyaiṣā tad āhuḥ svasya gopanam
ya enāṃ vanim āyanti teṣāṃ devakṛtā vaśā
brahmajyeyaṃ tad abruvan ya enāṃ nipriyāyate
ya ārṣeyebhyo yācadbhyo devānāṃ gāṃ na ditsati
ā sa deveṣu vṛścate brāhmaṇānāṃ ca manyave
yo asya syād vaśābhogo anyām iccheta tarhi saḥ
hiṃste adattā puruṣaṃ yācitāṃ ca na ditsati
yathā śevadhir nihito brāhmaṇānāṃ tathā vaśā
tām etad acchāyanti yasmin kasmiṃś ca jāyate
svam etad acchāyanti yad vaśāṃ brāhmaṇā abhi
yathainān anyasmin jinīyād evāsyā nirodhanam
cared evā traihāyaṇād avijñātagadā satī
vaśāṃ ca vidyān nārada brāhmaṇās tarhy eṣyāḥ
ya enām avaśām āha devānāṃ nihitaṃ nidhim
ubhau tasmai bhavāśarvau parikramyeṣum asyataḥ
yo asyā ūdho na vedātho asyā stanān uta
ubhayenaivāsmai duhe dātuṃ ced aśakad vaśām
duradabhnainam āśaye yācitāṃ ca na ditsati
nāsmai kāmāḥ samṛdhyante yām adattvā cikīrṣati
devā vaśām ayācan mukhaṃ kṛtvā brāhmaṇam
teṣāṃ sarveṣām adadaddheḍaṃ nyeti mānuṣaḥ
heḍaṃ paśūnāṃ nyeti brāhmaṇebhyo 'dadad vaśām
devānāṃ nihitaṃ bhāgaṃ martyaś cen nipriyāyate
yad anye śataṃ yāceyur brāhmaṇā gopatiṃ vaśām
athaināṃ devā abruvann evaṃ ha viduṣo vaśā
ya evaṃ viduṣe 'dattvāthānyebhyo dadad vaśām
durgā tasmā adhiṣṭhāne pṛthivī sahadevatā
devā vaśām ayācan yasminn agre ajāyata
tām etāṃ vidyān nāradaḥ saha devair udājata
anapatyam alpapaśuṃ vaśā kṛṇoti pūruṣam
brāhmaṇaiś ca yācitām athaināṃ nipriyāyate
agnīṣomābhyāṃ kāmāya mitrāya varuṇāya ca
tebhyo yācanti brāhmaṇās teṣv āvṛścate 'dadat
yāvad asyā gopatir nopaśṛṇuyād ṛcaḥ svayam
cared asya tāvad goṣu nāsya śrutvā gṛhe vaset
yo asyā ṛca upaśrutyātha goṣv acīcarat
āyuś ca tasya bhūtiṃ ca devā vṛścanti hīḍitāḥ
vaśā carantī bahudhā devānāṃ nihito nidhiḥ
āviṣkṛṇuṣva rūpāṇi yadā sthāma jighāṃsati
āvir ātmānaṃ kṛṇute yadā sthāma jighāṃsati
atho ha brahmabhyo vaśā yāñcyāya kṛṇute manaḥ
manasā saṃkalpayati tad devāṁ apigacchati
tato ha brahmāṇo vaśām upaprayanti yācitum
svadhākāreṇa pitṛbhyo yajñena devatābhyaḥ
dānena rājanyo vaśāyā mātur heḍam na gacchati
vaśā mātā rājanyasya tathā sambhūtam agraśaḥ
tasyā āhur anarpaṇaṃ yad brahmabhyaḥ pradīyate
yathājyaṃ pragṛhītam ālumpet sruco agnaye
evā ha brahmabhyo vaśām agnaya āvṛścate 'dadat
puroḍāśavatsā sudughā loke 'smā upatiṣṭhati
sā asmai sarvān kāmān vaśā pradaduṣe duhe
sarvān kāmān yama rājye vaśā pradaduṣe duhe
athāhur nārakaṃ lokaṃ nirundhānasya yācitām
pravīyamānā carati kruddhā gopataye vaśā
vehataṃ mā manyamāno mṛtyoḥ pāśeṣu badhyatām
yo vehataṃ manyamāno 'mā ca pacate vaśām
apy asya putrān pautrāṃś ca yācayate bṛhaspatiḥ
mahad eṣāvatapati carantī goṣu gaur api
atho ha gopataye vaśādaduṣe viṣaṃ duhe
priyaṃ paśūnāṃ bhavati yad brahmabhyaḥ pradīyate
atho vaśāyās tat priyaṃ yad devatrā haviḥ syāt
yā vaśā udakalpayan devā yajñād udetya
tāsāṃ viliptyaṃ bhīmām udākuruta nāradaḥ
tāṃ devā amīmāṃsanta vaśeyā3m avaśeti
tām abravīn nārada eṣā vaśānāṃ vaśatameti
kati nu vaśā nārada yās tvaṃ vettha manuṣyajāḥ
tās tvā pṛcchāmi vidvāṃsaṃ kasyā nāśnīyād abrāhmaṇaḥ
viliptyā bṛhaspate yā ca sūtavaśā vaśā
tasyā nāśnīyād abrāhmaṇo ya āśaṃseta bhūtyām
namas te astu nāradānuṣṭhu viduṣe vaśā
katamāsāṃ bhīmatamā yām adattvā parābhavet
viliptī yā bṛhaspate 'tho sūtavaśā vaśā
tasyā nāśnīyād abrāhmaṇo ya āśaṃseta bhūtyām
trīṇi vai vaśājātāni viliptī sūtavaśā vaśā
tāḥ prayacched brahmabhyaḥ so 'nāvraskaḥ prajāpatau
etad vo brāhmaṇā havir iti manvīta yācitaḥ
vaśāṃ ced enaṃ yāceyur yā bhīmādaduṣo gṛhe
devā vaśāṃ paryavadan na no 'dād iti hīḍitāḥ
etābhir ṛgbhir bhedaṃ tasmād vai sa parābhavat
utaināṃ bhedo nādadād vaśām indreṇa yācitaḥ
tasmāt taṃ devā āgaso 'vṛścann ahamuttare
ye vaśāyā adānāya vadanti parirāpiṇaḥ
indrasya manyave jālmā āvṛścante acittyā
ye gopatiṃ parāṇīyāthāhur mā dadā iti
rudrasyāstāṃ te hetiṃ pariyanty acittyā
yadi hutāṃ yady ahutām amā ca pacate vaśām
devānt sabrāhmaṇān ṛtvā jihmo lokān nirṛcchati
śrameṇa tapasā sṛṣṭā brahmaṇā vittarte śritā
satyenāvṛtā śriyā prāvṛtā yaśasā parīvṛtā
svadhayā parihitā śraddhayā paryūḍhā dīkṣayā guptā yajñe pratiṣṭhitā loko nidhanam
brahma padavāyaṃ brāhmaṇo 'dhipatiḥ
tām ādadānasya brahmagavīṃ jinato brāhmaṇaṃ kṣatriyasya
apakrāmati sūnṛtā vīryaṃ puṇyā lakṣmīḥ
ojaś ca tejaś ca sahaś ca balaṃ ca vāk cendriyaṃ ca śrīś ca dharmaś ca
brahma ca kṣatraṃ ca rāṣṭraṃ ca viśaś ca tviṣiś ca yaśaś ca varcaś ca draviṇaṃ ca
āyuś ca rūpaṃ ca nāma ca kīrtiś ca prāṇaś cāpānaś ca cakṣuś ca śrotraṃ ca
payaś ca rasaś cānnaṃ cānnādyaṃ cartaṃ ca satyaṃ ceṣṭaṃ ca pūrtaṃ ca prajā ca paśavaś ca
tāni sarvāṇy apakrāmanti brahmagavīm ādadānasya jinato brāhmaṇaṃ kṣatriyasya
saiṣā bhīmā brahmagavy aghaviṣā sākṣāt kṛtyā kūlbajam āvṛtā
sarvāṇy asyāṃ ghorāṇi sarve ca mṛtyavaḥ
sarvāṇy asyāṃ krūrāṇi sarve puruṣavadhāḥ
sā brahmajyaṃ devapīyuṃ brahmagavy ādīyamānā mṛtyoḥ paḍbīśa ādyati
meniḥ śatavadhā hi sā brahmajyasya kṣitir hi sā
tasmād vai brāhmaṇānāṃ gaur durādharṣā vijānatā
vajro dhāvantī vaiśvānara udvītā
hetiḥ śaphān utkhidantī mahādevo 'pekṣamāṇā
kṣurapavir īkṣamāṇā vāśyamānābhisphūrjati
mṛtyur hiṃkṛṇvaty ugro devaḥ pucchaṃ paryasyantī
sarvajyāniḥ karṇau varīvarjayantī rājayakṣmo mehantī
menir duhyamānā śīrṣaktir dugdhā
sedir upatiṣṭhantī mithoyodhaḥ parāmṛṣṭā
śaravyā mukhe 'pinahyamānartir hanyamānā
aghaviṣā nipatantī tamo nipatitā
anugacchantī prāṇān upadāsayati brahmagavī brahmajyasya
vairaṃ vikṛtyamānā pautrādyaṃ vibhājyamānā
devahetir hriyamāṇā vyṛddhir hṛtā
pāpmādhidhīyamānā pāruṣyam avadhīyamānā
viṣaṃ prayasyantī takmā prayastā
aghaṃ pacyamānā duṣvapnyaṃ pakvā
mūlabarhaṇī paryākriyamāṇā kṣitiḥ paryākṛtā
asaṃjñā gandhena śug uddhriyamāṇāśīviṣa uddhṛtā
abhūtir upahriyamāṇā parābhūtir upahṛtā
śarvaḥ kruddhaḥ piśyamānā śimidā piśitā
avartir aśyamānā nirṛtir aśitā
aśitā lokāc chinatti brahmagavī brahmajyam asmāc cāmuṣmāc ca
tasyā āhananaṃ kṛtyā menir āśasanaṃ valaga ūbadhyam
asvagatā parihṇutā
agniḥ kravyād bhūtvā brahmagavī brahmajyaṃ praviśyātti
sarvāsyāṅgā parvā mūlāni vṛścati
chinatty asya pitṛbandhu parābhāvayati mātṛbandhu
vivāhāṁ jñātīnt sarvān apikṣāpayati brahmagavī brahmajyasya kṣatriyeṇāpunardīyamānā
avāstum enam asvagam aprajasaṃ karoty aparāparaṇo bhavati kṣīyate
ya evaṃ viduṣo brāhmaṇasya kṣatriyo gām ādatte
kṣipraṃ vai tasyāhanane gṛdhrāḥ kurvata ailabam
kṣipraṃ vai tasyādahanaṃ parinṛtyanti keśinīr āghnānāḥ pāṇinorasi kurvāṇāḥ pāpam ailabam
kṣipraṃ vai tasya vāstuṣu vṛkāḥ kurvata ailabam
kṣipraṃ vai tasya pṛcchanti yat tad āsī3d idaṃ nu tā3d iti
chinddhy āchinddhi prachinddhy apikṣāpaya kṣāpaya
ādadānam āṅgirasi brahmajyam upadāsaya
vaiśvadevī hy ucyase kṛtyā kūlbajam āvṛtā
oṣantī samoṣantī brahmaṇo vajraḥ
kṣurapavir mṛtyur bhūtvā vidhāva tvam
ādatse jinatāṃ varca iṣṭaṃ pūrtaṃ cāśiṣaḥ
ādāya jītaṃ jītāya loke 'muṣmin prayacchasi
aghnye padavīr bhava brāhmaṇasyābhiśastyā
meniḥ śaravyā bhavāghād aghaviṣā bhava
aghnye pra śiro jahi brahmajyasya kṛtāgaso devapīyor arādhasaḥ
tvayā pramūrṇaṃ mṛditam agnir dahatu duścitam
vṛśca pravṛśca saṃvṛśca daha pradaha saṃdaha
brahmajyaṃ devy aghnya ā mūlād anusaṃdaha
yathāyād yamasādanāt pāpalokān parāvataḥ
evā tvaṃ devy aghnye brahmajyasya kṛtāgaso devapīyor arādhasaḥ
vajreṇa śataparvaṇā tīkṣṇena kṣurabhṛṣṭinā
pra skandhān pra śiro jahi
lomāny asya saṃchinddhi tvacam asya viveṣṭaya
māṃsāny asya śātaya snāvāny asya saṃvṛha
asthīny asya pīḍaya majjānam asya nirjahi
sarvāsyāṅgā parvāṇi viśrathaya
agnir enaṃ kravyāt pṛthivyā nudatām udoṣatu vāyur antarikṣān mahato varimṇaḥ
sūrya enaṃ divaḥ praṇudatāṃ nyoṣatu
udehi vājin yo apsv antar idaṃ rāṣṭraṃ praviśa sūnṛtāvat
yo rohito viśvam idaṃ jajāna sa tvā rāṣṭrāya subhṛtaṃ bibhartu
ud vāja āgan yo apsv antar viśa āroha tvadyonayo yāḥ
somaṃ dadhāno 'pa oṣadhīr gāś catuṣpado dvipada āveśayeha
yūyam ugrā marutaḥ pṛśnimātara indreṇa yujā pramṛṇīta śatrūn
ā vo rohitaḥ śṛṇavat sudānavas triṣaptāso marutaḥ svādusaṃmudaḥ
ruho ruroha rohita āruroha garbho janīnāṃ januṣām upastham
tābhiḥ saṃrabdham anvavindan ṣaḍ urvīr gātuṃ prapaśyann iha rāṣṭram āhāḥ
ā te rāṣṭram iha rohito 'hārṣīd vyāsthan mṛdho abhayaṃ te abhūt
tasmai te dyāvāpṛthivī revatībhiḥ kāmaṃ duhātām iha śakvarībhiḥ
rohito dyāvāpṛthivī jajāna tatra tantuṃ parameṣṭhī tatāna
tatra śiśriye 'ja ekapādo 'dṛṃhad dyāvāpṛthivī balena
rohito dyāvāpṛthivī adṛṃhat tena sva stabhitaṃ tena nākaḥ
tenāntarikṣaṃ vimitā rajāṃsi tena devā amṛtam anvavindan
vi rohito amṛśad viśvarūpaṃ samākurvāṇaḥ praruho ruhaś ca
divaṃ rūḍhvā mahatā mahimnā saṃ te rāṣṭram anaktu payasā ghṛtena
yās te ruhaḥ praruho yās ta āruho yābhir āpṛṇāsi divam antarikṣam
tāsāṃ brahmaṇā payasā vavṛdhāno viśi rāṣṭre jāgṛhi rohitasya
yās te viśas tapasaḥ saṃbabhūvur vatsaṃ gāyatrīm anu tā ihāguḥ
tās tvā viśantu manasā śivena saṃmātā vatso abhyetu rohitaḥ
ūrdhvo rohito adhi nāke asthād viśvā rūpāṇi janayan yuvā kaviḥ
tigmenāgnir jyotiṣā vibhāti tṛtīye cakre rajasi priyāṇi
sahasraśṛṅgo vṛṣabho jātavedā ghṛtāhutaḥ somapṛṣṭhaḥ suvīraḥ
mā mā hāsīn nāthito net tvā jahāni gopoṣaṃ ca me vīrapoṣaṃ ca dhehi
rohito yajñasya janitā mukhaṃ ca rohitāya vācā śrotreṇa manasā juhomi
rohitaṃ devā yanti sumanasyamānāḥ sa mā rohaiḥ sāmityai rohayatu
rohito yajñaṃ vyadadhād viśvakarmaṇe tasmāt tejāṃsy upa memāny āguḥ
voceyaṃ te nābhiṃ bhuvanasyādhi majmani
ā tvā ruroha bṛhaty uta paṅktir ā kakub varcasā jātavedaḥ
ā tvā rurohoṣṇihākṣaro vaṣaṭkāra ā tvā ruroha rohito retasā saha
ayaṃ vaste garbhaṃ pṛthivyā divaṃ vaste 'yam antarikṣam
ayaṃ bradhnasya viṣṭapi svar lokān vyānaśe
vācaspate pṛthivī naḥ syonā syonā yonis talpā naḥ suśevā
ihaiva prāṇaḥ sakhye no astu taṃ tvā parameṣṭhin pary agnir āyuṣā varcasā dadhātu
vācaspata ṛtavaḥ pañca ye nau vaiśvakarmaṇāḥ pari ye saṃbabhūvuḥ
ihaiva prāṇaḥ sakhye no astu taṃ tvā parameṣṭhin pari rohita āyuṣā varcasā dadhātu
vācaspate saumanasaṃ manaś ca goṣṭhe no gā janaya yoniṣu prajāḥ
ihaiva prāṇaḥ sakhye no astu taṃ tvā parameṣṭhin pary aham āyuṣā varcasā dadhātu
pari tvā dhāt savitā devo agnir varcasā mitrāvaruṇāv abhi tvā
sarvā arātīr avakrāmann ehīdaṃ rāṣṭram akaraḥ sūnṛtāvat
yaṃ tvā pṛṣatī rathe praṣṭir vahati rohita
śubhā yāsi riṇann apaḥ
anuvratā rohiṇī rohitasya sūriḥ suvarṇā bṛhatī suvarcāḥ
tayā vājān viśvarūpāṁ jayema tayā viśvāḥ pṛtanā abhiṣyāma
idaṃ sado rohiṇī rohitasyāsau panthāḥ pṛṣatī yena yāti
tāṃ gandharvāḥ kaśyapā unnayanti tāṃ rakṣanti kavayo 'pramādam
sūryasyāśvā harayaḥ ketumantaḥ sadā vahanty amṛtāḥ sukhaṃ ratham
ghṛtapāvā rohito bhrājamāno divaṃ devaḥ pṛṣatīm āviveśa
yo rohito vṛṣabhas tigmaśṛṅgaḥ pary agniṃ pari sūryaṃ babhūva
yo viṣṭabhnāti pṛthivīṃ divaṃ ca tasmād devā adhi sṛṣṭīḥ sṛjante
rohito divam āruhan mahataḥ pary arṇavāt
sarvā ruroha rohito ruhaḥ
vimimīṣva payasvatīṃ ghṛtācīṃ devānāṃ dhenur anapaspṛg eṣā
indraḥ somaṃ pibatu kṣemo astv agniḥ prastautu vi mṛdho nudasva
samiddho agniḥ samidhāno ghṛtavṛddho ghṛtāhutaḥ
abhīṣāṭ viśvāṣāḍ agniḥ sapatnān hantu ye mama
hantv enān pradahatv arir yo naḥ pṛtanyati
kravyādāgninā vayaṃ sapatnān pradahāmasi
avācīnān avajahīndra vajreṇa bāhumān
adhā sapatnān māmakān agnes tejobhir ādiṣi
agne sapatnān adharān pādayāsmad vyathayā sajātam utpipānaṃ bṛhaspate
indrāgnī mitrāvaruṇāv adhare padyantām apratimanyūyamānāḥ
udyaṃs tvaṃ deva sūrya sapatnān ava me jahi
avainān aśmanā jahi te yantv adhamaṃ tamaḥ
vatso virājo vṛṣabho matīnām āruroha śukrapṛṣṭho 'ntarikṣam
ghṛtenārkam abhyarcanti vatsaṃ brahma santaṃ brahmaṇā vardhayanti
divaṃ ca roha pṛthivīṃ ca roha rāṣṭraṃ ca roha draviṇaṃ ca roha
prajāṃ ca rohāmṛtaṃ ca roha rohitena tanvaṃ saṃspṛśasva
ye devā rāṣṭrabhṛto 'bhito yanti sūryam
taiṣ ṭe rohitaḥ saṃvidāno rāṣṭraṃ dadhātu sumanasyamānaḥ
ut tvā yajñā brahmapūtā vahanty adhvagato harayas tvā vahanti
tiraḥ samudram ati rocase 'rṇavam
rohite dyāvāpṛthivī adhiśrite vasujiti gojiti saṃdhanājiti
sahasraṃ yasya janimāni sapta ca voceyaṃ te nābhiṃ bhuvanasyādhi majmani
yaśā yāsi pradiśo diśaś ca yaśāḥ paśūnām uta carṣaṇīnām
yaśāḥ pṛthivyāḥ adityāḥ upasthe aham bhūyāsam savitā iva cāruḥ
amutra sann iha vetthetaḥ saṃs tāni paśyasi
itaḥ paśyanti rocanaṃ divi sūryaṃ vipaścitam
devo devān marcayasy antaś carasy arṇave
samānam agnim indhate taṃ viduḥ kavayaḥ pare
avaḥ pareṇa para enāvareṇa padā vatsaṃ bibhratī gaur udasthāt
sā kadrīcī kaṃ svid ardhaṃ parāgāt kva svit sūte nahi yūthe asmin
ekapadī dvipadī sā catuṣpady aṣṭāpadī navapadī babhūvuṣī
sahasrākṣarā bhuvanasya paṅktis tasyāḥ samudrā adhi vikṣaranti
ārohan dyām amṛtaḥ prāva me vacaḥ
ut tvā yajñā brahmapūtā vahanty adhvagato harayas tvā vahanti
veda tat te amartya yat ta ākramaṇaṃ divi
yat te sadhasthaṃ parame vyoman
sūryo dyāṃ sūryaḥ pṛthivīṃ sūrya āpo 'tipaśyati
sūryo bhūtasyaikaṃ cakṣur āruroha divaṃ mahīm
urvīr āsan paridhayo vedir bhūmir akalpata
tatraitāv agnī ādhatta himaṃ ghraṃsaṃ ca rohitaḥ
himaṃ ghraṃsaṃ cādhāya yūpān kṛtvā parvatān
varṣājyāv agnī ījāte rohitasya svarvidaḥ
svarvido rohitasya brahmaṇāgniḥ samidhyate
tasmādghraṃsas tasmāddhimas tasmād yajño 'jāyata
brahmaṇāgnī vāvṛdhānau brahmavṛddhau brahmāhutau
brahmeddhāv agnī ījāte rohitasya svarvidaḥ
satye anyaḥ samāhito 'psv anyaḥ samidhyate
brahmeddhāv agnī ījāte rohitasya svarvidaḥ
yaṃ vātaḥ pariśumbhati yaṃ vendro brahmaṇaspatiḥ
brahmeddhāvagnī ījāte rohitasya svarvidaḥ
vediṃ bhūmiṃ kalpayitvā divaṃ kṛtvā dakṣiṇām
ghraṃsaṃ tad agniṃ kṛtvā cakāra viśvam ātmanvad varṣeṇājyena rohitaḥ
varṣam ājyaṃ ghraṃso agnir vedir bhūmir akalpata
tatraitān parvatān agnir gīrbhir ūrdhvāṁ akalpayat
gīrbhir ūrdhvān kalpayitvā rohito bhūmim abravīt
tvayīdaṃ sarvaṃ jāyatāṃ yad bhūtaṃ yac ca bhāvyam
sa yajñaḥ prathamo bhūto bhavyo ajāyata
tasmāddha jajña idaṃ sarvaṃ yat kiṃcedaṃ virocate rohitena ṛṣiṇābhṛtam
yaś ca gāṃ padā sphurati pratyaṅ sūryaṃ ca mehati
tasya vṛścāmi te mūlaṃ na chāyāṃ karavo 'param
yo mābhichāyam atyeṣi māṃ cāgniṃ cāntarā
tasya vṛścāmi te mūlaṃ na chāyāṃ karavo 'param
yo adya deva sūrya tvāṃ ca māṃ cāntarāyati
duṣvapnyaṃ tasmiṃchamalaṃ duritāni ca mṛjmahe
mā pragāma patho vayaṃ mā yajñād indra sominaḥ
mānta sthur no arātayaḥ
yo yajñasya prasādhanas tantur deveṣv ātataḥ
tam āhutam aśīmahi
ud asya ketavo divi śukrā bhrājanta īrate
ādityasya nṛcakṣaso mahivratasya mīḍhuṣaḥ
diśāṃ prajñānāṃ svarayantam arciṣā supakṣam āśuṃ patayantam arṇave
stavāma sūryaṃ bhuvanasya gopāṃ yo raśmibhir diśa ābhāti sarvāḥ
yat prāṅ pratyaṅ svadhayā yāsi śībhaṃ nānārūpe ahanī karṣi māyayā
tad āditya mahi tat te mahi śravo yad eko viśvaṃ pari bhūma jāyase
vipaścitaṃ taraṇiṃ bhrājamānaṃ vahanti yaṃ haritaḥ sapta bahvīḥ
srutād yam atrir divam unnināya taṃ tvā paśyanti pariyāntam ājim
mā tvā dabhan pariyāntam ājiṃ svasti durgāṁ ati yāhi śībham
divaṃ ca sūrya pṛthivīṃ ca devīm ahorātre vimimāno yad eṣi
svasti te sūrya carase rathāya yenobhāv antau pariyāsi sadyaḥ
yaṃ te vahanti harito vahiṣṭhāḥ śatam aśvā yadi vā sapta bahvīḥ
sukhaṃ sūrya ratham aṃśumantaṃ syonaṃ suvahnim adhitiṣṭha vājinam
yaṃ te vahanti harito vahiṣṭhāḥ śatam aśvā yadi vā sapta bahvīḥ
sapta sūryo harito yātave rathe hiraṇyatvacaso bṛhatīr ayukta
amoci śukro rajasaḥ parastād vidhūya devas tamo divam āruhat
ut ketunā bṛhatā deva āgann apāvṛk tamo 'bhi jyotir aśrait
divyaḥ suparṇaḥ sa vīro vyakhyad aditeḥ putro bhuvanāni viśvā
udyan raśmīn ātanuṣe viśvā rūpāṇi puṣyasi
ubhā samudrau kratunā vibhāsi sarvāṃllokān paribhūr bhrājamānaḥ
pūrvāparaṃ carato māyayaitau śiśū krīḍantau pariyāto 'rṇavam
viśvānyo bhuvanā vicaṣṭe hairaṇyair anyaṃ harito vahanti
divi tvāttrir adhārayat sūryā māsāya kartave
sa eṣi sudhṛtas tapan viśvā bhūtāvacākaśat
ubhāv antau samarṣasi vatsaḥ saṃmātarāv iva
nanv etad itaḥ purā brahma devā amī viduḥ
yat samudram anu śritaṃ tat siṣāsati sūryaḥ
adhvāsya vitato mahān pūrvaś cāparaś ca yaḥ
taṃ samāpnoti jūtibhis tato nāpacikitsati
tenāmṛtasya bhakṣaṃ devānāṃ nāvarundhate
ud u tyaṃ jātavedasaṃ devaṃ vahanti ketavaḥ
dṛśe viśvāya sūryam
apa tye tāyavo yathā nakṣatrā yanty aktubhiḥ
sūrāya viśvacakṣase
adṛśrann asya ketavo vi raśmayo janāṁ anu
bhrājanto agnayo yathā
taraṇir viśvadarśato jyotiṣkṛd asi sūrya
viśvam ābhāsi rocana
pratyaṅ devānāṃ viśaḥ pratyaṅṅ udeṣi mānuṣīḥ
pratyaṅ viśvaṃ svar dṛśe
yenā pāvaka cakṣasā bhuraṇyantaṃ janāṁ anu
tvaṃ varuṇa paśyasi
vi dyām eṣi rajas pṛthv ahar mimāno aktubhiḥ
paśyan janmāni sūrya
sapta tvā harito rathe vahanti deva sūrya
śociṣkeśaṃ vicakṣaṇam
ayukta sapta śundhyuvaḥ sūro rathasya naptyaḥ
tābhir yāti svayuktibhiḥ
rohito divam āruhat tapasā tapasvī
sa yonim aiti sa u jāyate punaḥ sa devānām adhipatir babhūva
yo viśvacarṣaṇir uta viśvatomukho yo viśvataspāṇir uta viśvataspṛthaḥ
saṃ bāhubhyāṃ bharati saṃ patatrair dyāvāpṛthivī janayan deva ekaḥ
ekapād dvipado bhūyo vicakrame dvipāt tripādam abhyeti paścāt
dvipāddha ṣaṭpado bhūyo vicakrame ta ekapadas tanvaṃ samāsate
atandro yāsyan harito yad āsthād dve rūpe kṛṇute rocamānaḥ
ketumān udyant sahamāno rajāṃsi viśvā āditya pravato vibhāsi
baṇ mahāṁ asi sūrya baḍ āditya mahāṁ asi
mahāṃs te mahato mahimā tvam āditya mahāṁ asi
rocase divi rocase antarikṣe pataṅga pṛthivyāṃ rocase rocase apsv antaḥ
ubhā samudrau rucyā vyāpitha devo devāsi mahiṣaḥ svarjit
arvāṅ parastāt prayato vyadhva āśur vipaścit patayan pataṅgaḥ
viṣṇur vicittaḥ śavasādhitiṣṭhan pra ketunā sahate viśvam ejat
citraś cikitvān mahiṣaḥ suparṇa ārocayan rodasī antarikṣam
ahorātre pari sūryaṃ vasāne prāsya viśvā tirato vīryāṇi
tigmo vibhrājan tanvaṃ śiśāno 'raṃgamāsaḥ pravato rarāṇaḥ
jyotiṣmān pakṣī mahiṣo vayodhā viśvā āsthāt pradiśaḥ kalpamānaḥ
citraṃ devānām ketur anīkaṃ jyotiṣmān pradiśaḥ sūrya udyan
divākaro 'ti dyumnais tamāṃsi viśvātārīd duritāni śukraḥ
citraṃ devānām udagād anīkaṃ cakṣur mitrasya varuṇasyāgneḥ
āprād dyāvāpṛthivī antarikṣaṃ sūrya ātmā jagatas tasthuṣaś ca
uccā patantam aruṇaṃ suparṇaṃ madhye divas taraṇiṃ bhrājamānam
paśyāma tvā savitāraṃ yam āhur ajasraṃ jyotir yad avindad attriḥ
divas pṛṣṭhe dhāvamānaṃ suparṇam adityāḥ putraṃ nāthakāma upayāmi bhītaḥ
sa naḥ sūrya pratira dīrgham āyur mā riṣāma sumatau te syāma
sahasrāhṇyaṃ viyatāv asya pakṣau harer haṃsasya patataḥ svargam
sa devānt sarvān urasy upadadya saṃpaśyan yāti bhuvanāni viśvā
rohitaḥ kālo abhavad rohito 'gre prajāpatiḥ
rohito yajñānāṃ mukhaṃ rohitaḥ svar ābharat
rohito loko abhavad rohito 'tyatapad divam
rohito raśmibhir bhūmiṃ samudram anusaṃcarat
sarvā diśaḥ samacarad rohito 'dhipatir divaḥ
divaṃ samudram ād bhūmiṃ sarvaṃ bhūtaṃ virakṣati
ārohañchukro bṛhatīr atandro dve rūpe kṛṇute rocamānaḥ
citraś cikitvān mahiṣo vātamāyā yāvato lokān abhi yad vibhāti
abhy anyad eti pary anyad asyate 'horātrābhyāṃ mahiṣaḥ kalpamānaḥ
sūryaṃ vayaṃ rajasi kṣiyantaṃ gātuvidaṃ havāmahe nādhamānāḥ
pṛthivīpro mahiṣo nādhamānasya gātur adabdhacakṣuḥ pari viśvaṃ babhūva
viśvaṃ saṃpaśyant suvidatro yajatra idaṃ śṛṇotu yad ahaṃ bravīmi
pary asya mahimā pṛthivīṃ samudraṃ jyotiṣā vibhrājan pari dyām antarikṣam
sarvaṃ saṃpaśyant suvidatro yajatra idaṃ śṛṇotu yad ahaṃ bravīmi
abodhy agniḥ samidhā janānāṃ prati dhenum ivāyatīm uṣasam
yahvā iva pra vayām ujjihānāḥ pra bhānavaḥ sisrate nākam accha
ya ime dyāvāpṛthivī jajāna yo drāpim kṛtvā bhuvanāni vaste
yasmin kṣiyanti pradiśaḥ ṣaḍ urvīr yāḥ pataṅgo anu vicākaśīti
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
yasmād vātā ṛtuthā pavante yasmāt samudrā adhi vikṣaranti
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
yo mārayati prāṇayati yasmāt prāṇanti bhuvanāni viśvā
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
yaḥ prāṇena dyāvāpṛthivī tarpayaty apānena samudrasya jaṭharaṃ yaḥ piparti
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
yasmin virāṭ parameṣṭhī prajāpatir agnir vaiśvānaraḥ saha paṅktyā śritaḥ
yaḥ parasya prāṇaṃ paramasya teja ādade
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
yasmin ṣaḍ urvīḥ pañca diśo adhiśritāś catasra āpo yajñasya trayo 'kṣarāḥ
yo antarā rodasī kruddhaś cakṣuṣaikṣata
tasya devasya kruddhasyaitad āgo ya evaṃ vidvāṃsaṃ brāhmaṇam jināti
yo annādo annapatir babhūva brahmaṇaspatir uta yaḥ
bhūto bhaviṣyat bhuvanasya yas patiḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
ahorātrair vimitaṃ triṃśadaṅgaṃ trayodaśaṃ māsaṃ yo nirmimīte
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
kṛṣṇaṃ niyānaṃ harayaḥ suparṇā apo vasānā divam utpatanti
ta āvavṛtrant sadanād ṛtasya
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
yat te candraṃ kaśyapa rocanāvad yat saṃhitaṃ puṣkalaṃ citrabhānu yasmint sūryā ārpitāḥ sapta sākam
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
bṛhad enam anuvaste purastād rathaṃtaraṃ pratigṛhṇāti paścāt
jyotir vasāne sadam apramādam
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
bṛhad anyataḥ pakṣa āsīd rathaṃtaram anyataḥ sabale sadhrīcī
yad rohitam ajanayanta devāḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
sa varuṇaḥ sāyam agnir bhavati sa mitro bhavati prātar udyan
sa savitā bhūtvāntarikṣeṇa yāti sa indro bhūtvā tapati madhyato divam
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
sahasrāhṇyaṃ viyatāv asya pakṣau harer haṃsasya patataḥ svargam
sa devānt sarvān urasy upadadya saṃpaśyan yāti bhuvanāni viśvā
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
ayaṃ sa devo apsv antaḥ sahasramūlaḥ paruśāko attriḥ
ya idaṃ viśvaṃ bhuvanaṃ jajāna
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
śukraṃ vahanti harayo raghuṣyado devaṃ divi varcasā bhrājamānam
yasyordhvā divaṃ tanvas tapanty arvāṅ suvarṇaiḥ paṭarair vibhāti
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
yenādityān haritaḥ saṃvahanti yena yajñena bahavo yanti prajānantaḥ
yad ekaṃ jyotir bahudhā vibhāti
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
sapta yuñjanti ratham ekacakram eko aśvo vahati saptanāmā
trinābhi cakram ajaram anarvaṃ yatremā viśvā bhuvanādhitasthuḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
aṣṭadhā yukto vahati vahnir ugraḥ pitā devānāṃ janitā matīnām
ṛtasya tantuṃ manasā mimānaḥ sarvā diśaḥ pavate mātariśvā
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
samyañcaṃ tantuṃ pradiśo 'nu sarvā antar gāyatryām amṛtasya garbhe
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
nimrucas tisro vyuṣo ha tisras trīṇi rajāṃsi divo aṅga tisraḥ
vidmā te agne tredhā janitraṃ tredhā devānāṃ janimāni vidma
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
vi ya aurṇot pṛthivīṃ jāyamāna ā samudram adadhāt antarikṣe
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
udvepaya rohita prakṣiṇīhi brahmajyasya pratimuñca pāśān
tvam agne kratubhiḥ ketubhir hito 'rkaḥ samiddha udarocathā divi
kim abhyārcan marutaḥ pṛśnimātaro yad rohitam ajanayanta devāḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
ya ātmadā baladā yasya viśva upāsate praśiṣaṃ yasya devāḥ
yo 'syeśe dvipado yaś catuṣpadaḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
ekapād dvipado bhūyo vicakrame dvipāt tripādam abhyeti paścāt
catuṣpāc cakre dvipadām abhisvare saṃpaśyan paṅktim upatiṣṭhamānaḥ
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti
kṛṣṇāyāḥ putro arjuno rātryā vatso 'jāyata
sa ha dyām adhirohati ruho ruroha rohitaḥ
sa eti savitā svar divas pṛṣṭhe 'vacākaśat
raśmibhir nabha ābhṛtaṃ mahendra ety āvṛtaḥ
sa dhātā sa vidhartā sa vāyur nabha ucchritam
so 'ryamā sa varuṇaḥ sa rudraḥ sa mahādevaḥ
so agniḥ sa u sūryaḥ sa u eva mahāyamaḥ
taṃ vatsā upatiṣṭhanty ekaśīrṣāṇo yutā daśa
paścāt prāñca ātanvanti yad udeti vibhāsati
tasyaiṣa māruto gaṇaḥ sa eti śikyākṛtaḥ
raśmibhir nabha ābhṛtaṃ mahendra ety āvṛtaḥ
tasyeme nava kośā viṣṭambhā navadhā hitāḥ
sa prajābhyo vipaśyati yac ca prāṇati yac ca na
tam idaṃ nigataṃ sahaḥ sa eṣa eka ekavṛd eka eva
ete asmin devā ekavṛto bhavanti
kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca
ya etaṃ devam ekavṛtaṃ veda
na dvitīyo na tṛtīyaś caturtho nāpy ucyate
na pañcamo na ṣaṣṭhaḥ saptamo nāpy ucyate
nāṣṭamo na navamo daśamo nāpy ucyate
sa sarvasmai vipaśyati yac ca prāṇati yac ca na
tam idaṃ nigataṃ sahaḥ sa eṣa eka ekavṛd eka eva
sarve asmin devā ekavṛto bhavanti
brahma ca tapaś ca kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca
bhūtaṃ ca bhavyaṃ ca śraddhā ca ruciś ca svargaś ca svadhā ca
ya etaṃ devam ekavṛtaṃ veda
sa eva mṛtyuḥ so 'mṛtaṃ so 'bhvaṃ sa rakṣaḥ
sa rudro vasuvanir vasudeye namovāke vaṣaṭkāro 'nu saṃhitaḥ
tasyeme sarve yātava upa praśiṣam āsate
tasyāmū sarvā nakṣatrā vaśe candramasā saha
sa vā ahno 'jāyata tasmād ahar ajāyata
sa vai rātryā ajāyata tasmād rātrir ajāyata
sa vā antarikṣād ajāyata tasmād antarikṣam ajāyata
sa vai vāyor ajāyata tasmād vāyur ajāyata
sa vai divo 'jāyata tasmād dyaur adhi ajāyata
sa vai digbhyo 'jāyata tasmād diśo 'jāyanta
sa vai bhūmer ajāyata tasmād bhūmir ajāyata
sa vā agner ajāyata tasmād agnir ajāyata
sa vā adbhyo 'jāyata tasmād āpo 'jāyanta
sa vā ṛgbhyo 'jāyata tasmād ṛco 'jāyanta
sa vai yajñād ajāyata tasmād yajño 'jāyata
sa yajñas tasya yajñaḥ sa yajñasya śiraḥ kṛtam
sa stanayati sa vidyotate sa u aśmānam asyati
pāpāya vā bhadrāya vā puruṣāyāsurāya vā
yad vā kṛṇoṣy oṣadhīr yad vā varṣasi bhadrayā yad vā janyam avīvṛdhaḥ
tāvāṃs te maghavan mahimopo te tanvaḥ śatam
upo te baddhe baddhāni yadi vāsi nyarbudam
bhūyān indro namurād bhūyān indrāsi mṛtyubhyaḥ
bhūyān arātyāḥ śacyāḥ patis tvam indrāsi vibhūḥ prabhūr iti tvopāsmahe vayam
namas te astu paśyata paśya mā paśyata
annādyena yaśasā tejasā brāhmaṇavarcasena
ambho amo mahaḥ saha iti tvopāsmahe vayam
ambho aruṇaṃ rajataṃ rajaḥ saha iti tvopāsmahe vayam
uruḥ pṛthuḥ subhūr bhuva iti tvopāsmahe vayam
pratho varo vyaco loka iti tvopāsmahe vayam
bhavadvasur idadvasuḥ saṃyadvasur āyadvasur iti tvopāsmahe vayam
namas te astu paśyata paśya mā paśyata
annādyena yaśasā tejasā brāhmaṇavarcasena
satyenottabhitā bhūmiḥ sūryeṇottabhitā dyauḥ
ṛtenādityās tiṣṭhanti divi somo adhiśritaḥ
somenādityā balinaḥ somena pṛthivī mahī
atho nakṣatrāṇām eṣām upasthe soma āhitaḥ
somaṃ manyate papivān yat sampiṃṣanty oṣadhim
somaṃ yaṃ brahmāṇo vidur na tasyāśnāti pārthivaḥ
yat tvā soma prapibanti tata āpyāyase punaḥ
vāyuḥ somasya rakṣitā samānāṃ māsa ākṛtiḥ
āchadvidhānair gupito bārhataiḥ soma rakṣitaḥ
grāvṇām icchṛṇvan tiṣṭhasi na te aśnāti pārthivaḥ
cittir ā upabarhaṇaṃ cakṣur ā abhyañjanam
dyaur bhūmiḥ kośa āsīd yad ayāt sūryā patim
raibhy āsīd anudeyī nārāśaṃsī nyocanī
sūryāyā bhadram id vāso gāthayaiti pariṣkṛtā
stomā āsan pratidhayaḥ kurīraṃ chanda opaśaḥ
sūryāyā aśvinā varāgnir āsīt purogavaḥ
somo vadhūyur abhavad aśvināstām ubhā varā
sūryāṃ yat patye śaṃsantīṃ manasā savitādadāt
mano asyā ana āsīd dyaur āsīd uta chadiḥ
śukrāv anaḍvāhāv āstāṃ yad ayāt sūryā patim
ṛksāmābhyām abhihitau gāvau te sāmanāv aitām
śrotre te cakre āstāṃ divi panthāś carācaraḥ
śucī te cakre yātyā vyāno akṣa āhataḥ
ano manasmayaṃ sūryārohat prayatī patim
sūryāyā vahatuḥ prāgāt savitā yam avāsṛjat
maghāsu hanyante gāvaḥ phalgunīṣu vyuhyate
yad aśvinā pṛcchamānāv ayātaṃ tricakreṇa vahatuṃ sūryāyāḥ
kvaikaṃ cakraṃ vām āsīt kva deṣṭrāya tasthathuḥ
yad ayātaṃ śubhas patī vareyaṃ sūryām upa
viśve devā anu tad vām ajānan putraḥ pitaram avṛṇīta pūṣā
dve te cakre sūrye brahmāṇa ṛtuthā viduḥ
athaikaṃ cakraṃ yad guhā tad addhātaya id viduḥ
aryamaṇaṃ yajāmahe subandhuṃ pativedanam
urvārukam iva bandhanāt preto muñcāmi nāmutaḥ
preto muñcāmi nāmutaḥ subaddhām amutas karam
yatheyam indra mīḍhvaḥ suputrā subhagāsati
pra tvā muñcāmi varuṇasya pāśād yena tvābadhnāt savitā suśevāḥ
ṛtasya yonau sukṛtasya loke syonaṃ te astu sahasaṃbhalāyai
bhagas tveto nayatu hastagṛhyāśvinā tvā pravahatāṃ rathena
gṛhān gaccha gṛhapatnī yathāso vaśinī tvaṃ vidatham āvadāsi
iha priyaṃ prajāyai te samṛdhyatām asmin gṛhe gārhapatyāya jāgṛhi
enā patyā tanvaṃ saṃspṛśasvātha jivrir vidatham āvadāsi
ihaiva staṃ mā viyauṣṭaṃ viśvam āyur vyaśnutam
krīḍantau putrair naptṛbhir modamānau svastakau
pūrvāparaṃ carato māyaitau śiśū krīḍantau pariyāto 'rṇavam
viśvānyo bhuvanā vicaṣṭa ṛtūṃr anyo vidadhaj jāyase navaḥ
navo navo bhavasi jāyamāno 'hnāṃ ketur uṣasām eṣy agram
bhāgaṃ devebhyo vidadhāsy āyan pra candramas tirase dīrgham āyuḥ
parā dehi śāmulyaṃ brahmabhyo vibhajā vasu
kṛtyaiṣā padvatī bhūtvā jāyā viśate patim
nīlalohitaṃ bhavati kṛtyāsaktir vyajyate
edhante asyā jñātayaḥ patir bandheṣu badhyate
aślīlā tanūr bhavati ruśatī pāpayāmuyā
patir yad vadhvo vāsasaḥ svam aṅgam abhyūrṇute
āśasanaṃ viśasanam atho adhivikartanam
sūryāyāḥ paśya rūpāṇi tāni brahmota śumbhati
tṛṣṭam etat kaṭukam apāṣṭhavad viṣavan naitad attave
sūryāṃ yo brahmā veda sa id vādhūyam arhati
sa it tat syonaṃ harati brahmā vāsaḥ sumaṅgalam
prāyaścittiṃ yo adhyeti yena jāyā na riṣyati
yuvaṃ bhagaṃ saṃbharataṃ samṛddham ṛtaṃ vadantāv ṛtodyeṣu
brahmaṇaspate patim asyai rocaya cāru saṃbhalo vadatu vācam etām
ihed asātha na paro gamāthemaṃ gāvaḥ prajayā vardhayātha
śubhaṃ yatīr usriyāḥ somavarcaso viśve devāḥ krann iha vo manāṃsi
imaṃ gāvaḥ prajayā saṃviśāthāyaṃ devānāṃ na mināti bhāgam
asmai vaḥ pūṣā marutaś ca sarve asmai vo dhātā savitā suvāti
anṛkṣarā ṛjavaḥ santu panthāno yebhiḥ sakhāyo yanti no vareyam
saṃ bhagena sam aryamṇā saṃ dhātā sṛjatu varcasā
yac ca varco akṣeṣu surāyāṃ ca yad āhitam
yad goṣv aśvinā varcas tenemāṃ varcasāvatam
yena mahānagnyā jaghanam aśvinā yena vā surā
yenākṣā abhyaṣicyanta tenemāṃ varcasāvatam
yo anidhmo dīdayad apsv antar yaṃ viprāsa īḍate adhvareṣu
apāṃ napān madhumatīr apo dā yābhir indro vāvṛdhe vīryāvān
idam ahaṃ ruśantaṃ grābhaṃ tanūdūṣim apohāmi
yo bhadro rocanas tam udacāmi
āsyai brāhmaṇāḥ snapanīr harantv avīraghnīr udajantv āpaḥ
aryamṇo agniṃ paryetu pūṣan pratīkṣante śvaśuro devaraś ca
śaṃ te hiraṇyaṃ śam u santv āpaḥ śaṃ methir bhavatu śaṃ yugasya tardma
śaṃ ta āpaḥ śatapavitrā bhavantu śam u patyā tanvaṃ saṃspṛśasva
khe rathasya khe 'nasaḥ khe yugasya śatakrato
apālām indra triṣ pūtvākṛṇoḥ sūryatvacam
āśāsānā saumanasaṃ prajāṃ saubhāgyaṃ rayim
patyur anuvratā bhūtvā saṃnahyasvāmṛtāya kam
yathā sindhur nadīnāṃ sāmrājyaṃ suṣuve vṛṣā
evā tvaṃ samrājñy edhi patyur astaṃ paretya
samrājñy edhi śvaśureṣu samrājñy uta devṛṣu
nanānduḥ samrājñy edhi samrājñy uta śvaśrvāḥ
yā akṛntann avayan yāś ca tatnire yā devīr antāṁ abhito 'dadanta
tās tvā jarase saṃvyayantv āyuṣmatīdaṃ paridhatsva vāsaḥ
jīvaṃ rudanti vinayanty adhvaraṃ dīrghām anu prasitiṃ dīdhyur naraḥ
vāmaṃ pitṛbhyo ya idaṃ samīrire mayaḥ patibhyo janaye pariṣvaje
syonaṃ dhruvaṃ prajāyai dhārayāmi te 'śmānaṃ devyāḥ pṛthivyā upasthe
tam ātiṣṭhānumādyā suvarcā dīrghaṃ ta āyuḥ savitā kṛṇotu
yenāgnir asyā bhūmyā hastaṃ jagrāha dakṣiṇam
tena gṛhṇāmi te hastaṃ mā vyathiṣṭhā mayā saha prajayā ca dhanena ca
devas te savitā hastaṃ gṛhṇātu somo rājā suprajasaṃ kṛṇotu
agniḥ subhagāṃ jātavedāḥ patye patnīṃ jaradaṣṭim kṛṇotu
gṛhṇāmi te saubhagatvāya hastaṃ mayā patyā jaradaṣṭir yathāsaḥ
bhago aryamā savitā puraṃdhir mahyaṃ tvādur gārhapatyāya devāḥ
bhagas te hastam agrahīt savitā hastam agrahīt
patnī tvam asi dharmaṇāhaṃ gṛhapatis tava
mameyam astu poṣyā mahyaṃ tvādād bṛhaspatiḥ
mayā patyā prajāvati saṃjīva śaradaḥ śatam
tvaṣṭā vāso vyadadhāc chubhe kaṃ bṛhaspateḥ praśiṣā kavīnām
tenemāṃ nārīṃ savitā bhagaś ca sūryām iva paridhattāṃ prajayā
indrāgnī dyāvāpṛthivī mātariśvā mitrāvaruṇā bhago aśvinobhā
bṛhaspatir maruto brahma soma imāṃ nāriṃ prajayā vardhayantu
bṛhaspatiḥ prathamaḥ sūryāyāḥ śīrṣe keśāṁ akalpayat
tena imām aśvinā nārīm patye saṃśobhayāmasi
idaṃ tad rūpaṃ yad avasta yoṣā jāyāṃ jijñāse manasā carantīm
tām anvartiṣye sakhibhir navagvaiḥ ka imān vidvān vicacarta pāśān
ahaṃ viṣyāmi mayi rūpam asyā vedad it paśyan manasaḥ kulāyam
na steyam admi manasodamucye svayaṃ śrathnāno varuṇasya pāśān
pra tvā muñcāmi varuṇasya pāśād yena tvābadhnāt savitā suśevāḥ
uruṃ lokaṃ sugam atra panthāṃ kṛṇomi tubhyaṃ sahapatnyai vadhu
udyacchadhvam apa rakṣo hanāthemāṃ nārīṃ sukṛte dadhāta
dhātā vipaścit patim asyai viveda bhago rājā pura etu prajānan
bhagas tatakṣa caturaḥ pādān bhagas tatakṣa catvāry uṣyalāni
tvaṣṭā pipeśa madhyato 'nu vardhrānt sā no astu sumaṅgalī
sukiṃśukaṃ vahatuṃ viśvarūpaṃ hiraṇyavarṇaṃ suvṛtaṃ sucakram
āroha sūrye amṛtasya lokaṃ syonaṃ patibhyo vahatuṃ kṛṇu tvam
abhrātṛghnīṃ varuṇāpaśughnīṃ bṛhaspate
indrāpatighnīm putriṇīm āsmabhyaṃ savitar vaha
mā hiṃsiṣṭaṃ kumāryaṃ sthūṇe devakṛte pathi
śālāyā devyā dvāraṃ syonaṃ kṛṇmo vadhūpatham
brahmāparaṃ yujyatāṃ brahma pūrvaṃ brahmāntato madhyato brahma sarvataḥ
anāvyādhāṃ devapurāṃ prapadya śivā syonā patiloke virāja
tubhyam agre paryavahant sūryāṃ vahatunā saha
sa naḥ patibhyo jāyāṃ dā agne prajayā saha
punaḥ patnīm agnir adād āyuṣā saha varcasā
dīrghāyur asyā yaḥ patir jīvāti śaradaḥ śatam
somasya jāyā prathamaṃ gandharvas te 'paraḥ patiḥ
tṛtīyo agniṣ ṭe patis turīyas te manuṣyajāḥ
somo dadad gandharvāya gandharvo dadad agnaye
rayiṃ ca putrāṃś cādād agnir mahyam atho imām
ā vām agant sumatir vājinīvasū ny aśvinā hṛtsu kāmā araṃsata
abhūtaṃ gopā mithunā śubhas patī priyā aryamṇo duryāṃ aśīmahi
sā mandasānā manasā śivena rayiṃ dhehi sarvavīraṃ vacasyam
sugaṃ tīrthaṃ suprapāṇaṃ śubhas patī sthāṇuṃ pathiṣṭhām apa durmatiṃ hatam
yā oṣadhayo yā nadyo yāni kṣetrāṇi yā vanā
tās tvā vadhu prajāvatīṃ patye rakṣantu rakṣasaḥ
emaṃ panthām arukṣāma sugaṃ svastivāhanam
yasmin vīro na riṣyaty anyeṣāṃ vindate vasu
idaṃ su me naraḥ śṛṇuta yayāśiṣā daṃpatī vāmam aśnutaḥ
ye gandharvā apsarasaś ca devīr eṣu vānaspatyeṣu ye 'dhitasthuḥ
syonās te asyai vadhvai bhavantu mā hiṃsiṣur vahatum uhyamānam
ye vadhvaś candraṃ vahatuṃ yakṣmā yanti janāṁ anu
punas tān yajñiyā devā nayantu yata āgatāḥ
mā vidan paripanthino ya āsīdanti daṃpatī
sugena durgam atītām apadrāntv arātayaḥ
saṃkāśayāmi vahatuṃ brahmaṇā gṛhair aghoreṇa cakṣuṣā mitriyeṇa
paryāṇaddhaṃ viśvarūpaṃ yad asti syonaṃ patibhyaḥ savitā tat kṛṇotu
śivā nārīyam astam āgann imaṃ dhātā lokam asyai dideśa
tām aryamā bhago aśvinobhā prajāpatiḥ prajayā vardhayantu
ātmanvaty urvarā nārīyam āgan tasyāṃ naro vapata bījam asyām
sā vaḥ prajāṃ janayad vakṣaṇābhyo bibhratī dugdham ṛṣabhasya retaḥ
pratitiṣṭha virāḍ asi viṣṇur iveha sarasvati
sinīvāli prajāyatāṃ bhagasya sumatāv asat
ud va ūrmiḥ śamyā hantv āpo yoktrāṇi muñcata
māduṣkṛtau vyenasāv aghnyāv aśunam āratām
aghoracakṣur apatighnī syonā śagmā suśevā suyamā gṛhebhyaḥ
vīrasūr devṛkāmā saṃ tvayaidhiṣīmahi sumanasyamānā
adevṛghny apatighnīhaidhi śivā paśubhyaḥ suyamā suvarcāḥ
prajāvatī vīrasūr devṛkāmā syonemam agniṃ gārhapatyaṃ saparya
uttiṣṭhetaḥ kim icchantīdam āgā ahaṃ tveḍe abhibhūḥ svād gṛhāt
śūnyaiṣī nirṛte yājaganthottiṣṭhārāte prapata meha raṃsthāḥ
yadā gārhapatyam asaparyait pūrvam agniṃ vadhūr iyam
adhā sarasvatyai nāri pitṛbhyaś ca namas kuru
śarma varmaitad āharāsyai nāryā upastire
sinīvāli prajāyatāṃ bhagasya sumatāv asat
yaṃ balbajaṃ nyasyatha carma copastṛṇīthana
tad ārohatu suprajā yā kanyā vindate patim
upastṛṇīhi balbajam adhi carmaṇi rohite
tatropaviśya suprajā imam agniṃ saparyatu
āroha carmopasīdāgnim eṣa devo hanti rakṣāṃsi sarvā
iha prajāṃ janaya patye asmai sujyaiṣṭhyo bhavat putras ta eṣaḥ
vitiṣṭhantāṃ mātur asyā upasthān nānārūpāḥ paśavo jāyamānāḥ
sumaṅgaly upasīdemam agniṃ saṃpatnī pratibhūṣeha devān
sumaṅgalī prataraṇī gṛhāṇāṃ suśevā patye śvaśurāya śaṃbhūḥ
syonā śvaśrvai pra gṛhān viśemān
syonā bhava śvaśurebhyaḥ syonā patye gṛhebhyaḥ
syonāsyai sarvasyai viśe syonā puṣṭāyaiṣāṃ bhava
sumaṅgalīr iyaṃ vadhūr imāṃ sameta paśyata
saubhāgyam asyai dattvā daurbhāgyair viparetana
yā durhārdo yuvatayo yāś ceha jaratīr api
varco nv asyai saṃdattāthāstaṃ viparetana
rukmaprastaraṇaṃ vahyaṃ viśvā rūpāṇi bibhratam
ārohat sūryā sāvitrī bṛhate saubhagāya kam
āroha talpaṃ sumanasyamāneha prajāṃ janaya patye asmai
indrāṇīva subudhā budhyamānā jyotiragrā uṣasaḥ pratijāgarāsi
devā agre nyapadyanta patnīḥ samaspṛśanta tanvas tanūbhiḥ
sūryeva nāri viśvarūpā mahitvā prajāvatī patyā saṃbhaveha
uttiṣṭheto viśvāvaso namaseḍāmahe tvā
jāmim iccha pitṛṣadaṃ nyaktāṃ sa te bhāgo januṣā tasya viddhi
apsarasaḥ sadhamādaṃ madanti havirdhānam antarā sūryaṃ ca
tās te janitram abhi tāḥ parehi namas te gandharvartunā kṛṇomi
namo gandharvasya namase namo bhāmāya cakṣuṣe ca kṛṇmaḥ
viśvāvaso brahmaṇā te namo 'bhi jāyā apsarasaḥ parehi
rāyā vayaṃ sumanasaḥ syāmod ito gandharvam āvīvṛtāma
agant sa devaḥ paramaṃ sadhastham aganma yatra pratiranta āyuḥ
saṃ pitarāv ṛtviye sṛjethāṃ mātā pitā ca retaso bhavāthaḥ
marya iva yoṣām adhirohayaināṃ prajāṃ kṛṇvāthām iha puṣyataṃ rayim
tāṃ pūṣañchivatamām erayasva yasyāṃ bījaṃ manuṣyā vapanti
yā na ūrū uśatī viśrayāti yasyām uśantaḥ praharema śepaḥ
ārohorum upadhatsva hastaṃ pariṣvajasva jāyāṃ sumanasyamānaḥ
prajāṃ kṛṇvāthām iha modamānau dīrghaṃ vām āyuḥ savitā kṛṇotu
ā vāṃ prajāṃ janayatu prajāpatir ahorātrābhyāṃ samanaktv aryamā
adurmaṅgalī patilokam āviśemaṃ śaṃ no bhava dvipade śaṃ catuṣpade
devair dattaṃ manunā sākam etad vādhūyaṃ vāso vadhvaś ca vastram
yo brahmaṇe cikituṣe dadāti sa id rakṣāṃsi talpāni hanti
yaṃ me datto brahmabhāgaṃ vadhūyor vādhūyaṃ vāso vadhvaś ca vastram
yuvaṃ brahmaṇe 'numanyamānau bṛhaspate sākam indraś ca dattam
syonād yoner adhi budhyamānau hasāmudau mahasā modamānau
sugū suputrau sugṛhau tarātho jīvāv uṣaso vibhātīḥ
navaṃ vasānaḥ surabhiḥ suvāsā udāgāṃ jīva uṣaso vibhātīḥ
āṇḍāt patatrīvāmukṣi viśvasmād enasaḥ pari
śumbhanī dyāvāpṛthivī antisumne mahivrate
āpaḥ sapta susruvur devīs tā no muñcantv aṃhasaḥ
sūryāyai devebhyo mitrāya varuṇāya ca
ye bhūtasya pracetasas tebhya idam akaraṃ namaḥ
ya ṛte cid abhiśriṣaḥ purā jatrubhya ātṛdaḥ
saṃdhātā saṃdhiṃ maghavā purūvasur niṣkartā vihrutaṃ punaḥ
apāsmat tama ucchatu nīlaṃ piśaṅgam uta lohitaṃ yat
nirdahanī yā pṛṣātaky asmin tāṃ sthāṇāv adhy āsajāmi
yāvatīḥ kṛtyā upavāsane yāvanto rājño varuṇasya pāśāḥ
vyṛddhayo yā asamṛddhayo yā asmin tā sthāṇāv adhi sādayāmi
yā me priyatamā tanūḥ sā me bibhāya vāsasaḥ
tasyāgre tvaṃ vanaspate nīviṃ kṛṇuṣva mā vayaṃ riṣāma
ye antā yāvatīḥ sico ya otavo ye ca tantavaḥ
vāso yat patnībhir utaṃ tan naḥ syonam upaspṛśāt
uśatīḥ kanyalā imāḥ pitṛlokāt patiṃ yatīḥ
ava dīkṣām asṛkṣata svāhā
bṛhaspatināvasṛṣṭāṃ viśve devā adhārayan
varco goṣu praviṣṭaṃ yat tenemāṃ saṃsṛjāmasi
bṛhaspatināvasṛṣṭāṃ viśve devā adhārayan
tejo goṣu praviṣṭaṃ yat tenemāṃ saṃsṛjāmasi
bṛhaspatināvasṛṣṭāṃ viśve devā adhārayan
bhago goṣu praviṣṭo yas tenemāṃ saṃsṛjāmasi
bṛhaspatināvasṛṣṭāṃ viśve devā adhārayan
yaśo goṣu praviṣṭaṃ yat tenemāṃ saṃsṛjāmasi
bṛhaspatināvasṛṣṭāṃ viśve devā adhārayan
payo goṣu praviṣṭaṃ yat tenemāṃ saṃsṛjāmasi
bṛhaspatināvasṛṣṭāṃ viśve devā adhārayan
raso goṣu praviṣṭo yas tenemāṃ saṃsṛjāmasi
yadīme keśino janā gṛhe te samanartiṣū rodena kṛṇvanto 'gham
agniṣ ṭvā tasmād enasaḥ savitā ca pramuñcatām
yadīyaṃ duhitā tava vikeśy arudad gṛhe rodena kṛṇvaty agham
agniṣ ṭvā tasmād enasaḥ savitā ca pramuñcatām
yaj jāmayo yad yuvatayo gṛhe te samanartiṣū rodena kṛṇvatīr agham
agniṣ ṭvā tasmād enasaḥ savitā ca pramuñcatām
yat te prajāyāṃ paśuṣu yad vā gṛheṣu niṣṭhitam aghakṛdbhir aghaṃ kṛtam
agniṣ ṭvā tasmād enasaḥ savitā ca pramuñcatām
iyaṃ nāry upabrūte pūlyāny āvapantikā
dīrghāyur astu me patir jīvāti śaradaḥ śatam
ihemāv indra saṃnuda cakravākeva daṃpatī
prajayainau svastakau viśvam āyur vyaśnutām
yad āsandyām upadhāne yad vopavāsane kṛtam
vivāhe kṛtyāṃ yāṃ cakrur āsnāne tāṃ nidadhmasi
yad duṣkṛtaṃ yac chamalaṃ vivāhe vahatau ca yat
tat saṃbhalasya kambale mṛjmahe duritaṃ vayam
saṃbhale malaṃ sādayitvā kambale duritaṃ vayam
abhūma yajñiyāḥ śuddhāḥ pra ṇa āyūṃṣi tāriṣat
kṛtrimaḥ kaṇṭakaḥ śatadan ya eṣaḥ
apāsyāḥ keśyaṃ malam apa śīrṣaṇyaṃ likhāt
aṅgādaṅgād vayam asyā apa yakṣmaṃ nidadhmasi
tan mā prāpat pṛthivīṃ mota devān divaṃ mā prāpad urv antarikṣam
apo mā prāpan malam etad agne yamam mā prāpat pitṝṃś ca sarvān
saṃ tvā nahyāmi payasā pṛthivyāḥ saṃ tvā nahyāmi payasauṣadhīnām
saṃ tvā nahyāmi prajayā dhanena sā saṃnaddhā sanuhi vājam emam
amo 'ham asmi sā tvaṃ sāmāham asmy ṛk tvaṃ dyaur ahaṃ pṛthivī tvam
tāv iha saṃbhavāva prajām ājanayāvahai
janiyanti nāv agravaḥ putriyanti sudānavaḥ
ariṣṭāsū sacevahi bṛhate vājasātaye
ye pitaro vadhūdarśā imaṃ vahatum āgaman
te asyai vadhvai saṃpatnyai prajāvaccharma yacchantu
yedaṃ pūrvāgan raśanāyamānā prajām asyai draviṇaṃ ceha dattvā
tāṃ vahantv agatasyānu panthāṃ virāḍ iyaṃ suprajā atyajaiṣīt
prabudhyasva subudhā budhyamānā dīrghāyutvāya śataśāradāya
gṛhān gaccha gṛhapatnī yathāso dīrghaṃ ta āyuḥ savitā kṛṇotu
vrātyaḥ āsīt īyamānaḥ eva
sa prajāpatim samairayat
sa prajāpatiḥ suvarṇam ātman apaśyat
tat prājanayat
tat ekam abhavat
tat lalāmam abhavat
tat mahat abhavat
tat jyeṣṭham abhavat
tat brahma abhavat
tat tapaḥ abhavat
tat satyam abhavat
tena prājāyata
saḥ avardhata
sa mahān abhavat
sa mahādevaḥ abhavat
sa devānām īśām paryait
saḥ īśānaḥ abhavat
saḥ eka vrātyaḥ abhavat
sa dhanuḥ ādatta
tat eva indra dhanuḥ
nīlam asya udaram
lohitam pṛṣṭham
nīlena eva apriyam bhrātṛvyam prorṇoti lohitena dviṣantam vidhyati iti brahma vādinaḥ vadanti
saḥ udatiṣṭhat
sa prācīm diśam anuvyacalat
tam bṛhat ca rathantaram ca ādityāḥ ca viśve ca devāḥ anuvyacalan
bṛhate ca vai sa rathantarāya ca ādityebhyaḥ ca viśvebhyaḥ ca devebhyaḥ āvṛścate yaḥ evam vidvāṃsam vrātyam upavadati
bṛhataḥ ca vai sa rathantarasya ca ādityānām ca viśveṣām ca devānām priyam dhāma bhavati yaḥ evam veda
śraddhā
tasya prācyām diśi śraddhā puṃścalī mitraḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ bhūtam ca bhaviṣyat ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau
ā enam kīrtiḥ gacchati ā yaśaḥ gacchati yaḥ evam veda
saḥ udatiṣṭhat
sa dakṣiṇām diśam anuvyacalat
tam yajñāyajñiyam ca vāmadevyam ca yajñaḥ ca yajamānaḥ ca paśavaḥ ca anuvyacalan
yajñāyajñiyāya ca sa vāmadevyāya ca yajñāya ca yajamānāya ca paśubhyaḥ ca āvṛścate yaḥ evam vidvāṃsam vrātyam upavadati
yajñāyajñiyasya ca vai sa vāmadevyasya ca yajñasya ca yajamānasya ca paśūnām ca priyam dhāma bhavati yaḥ evam veda
uṣāḥ
tasya dakṣiṇāyām diśi uṣāḥ puṃścalī mantraḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ amāvāsyā ca paurṇamāsī ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau
ā enam kīrtiḥ gacchati ā yaśaḥ gacchati yaḥ evam veda
saḥ udatiṣṭhat
sa pratīcīm diśam anuvyacalat
tam anuvyacalan
vairūpāya ca vai sa vairājāya ca adbhyaḥ ca varuṇāya ca rājñe āvṛścate yaḥ evam vidvāṃsam vrātyam upavadati
vairūpasya ca vai sa vairājasya ca apām ca varuṇasya ca rājñaḥ priyam dhāma bhavati yaḥ evam veda
irā
tasya pratīcyām diśi irā puṃścalī hasaḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ ahar ca rātrī ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau
ā enam kīrtiḥ gacchati ā yaśaḥ gacchati yaḥ evam veda
saḥ udatiṣṭhat
saḥ udīcīm diśam anuvyacalat
tam śyaitam ca naudhasam ca saptarṣayaḥ ca somaḥ ca rājā anuvyacalan
śyaitāya ca vai sa naudhasāya ca saptarṣibhyaḥ ca somāya ca rājñe āvṛścate yaḥ evam vidvāṃsam vrātyam upavadati
śyaitasya ca vai sa naudhasasya ca saptarṣīṇām ca somasya ca rājñaḥ priyam dhāma bhavati yaḥ evam veda
vidyut
tasya udīcyām diśi vidyut puṃścalī stanayitnuḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ śrutam ca viśrutam ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau
ā enam kīrtiḥ gacchati ā yaśaḥ gacchati yaḥ evam veda
sa saṃvatsaram ūrdhvaḥ atiṣṭhat
tam devāḥ abruvan vrātya kim nu tiṣṭhasi iti
saḥ abravīt āsandīm me saṃbharantu iti
tasmai vrātyāya āsandīm samabharan
tasyāḥ grīṣmaḥ ca vasantaḥ ca dvau pādau āstām śarad ca varṣāḥ ca dvau
bṛhat ca rathantaram ca anūcye āstām yajñāyajñiyam ca vāmadevyam ca tiraścye
ṛcaḥ prāñcaḥ tantavaḥ yajūṃṣi tiryañcaḥ
vedaḥ āstaraṇam brahma upabarhaṇam
sāma āsādaḥ udgīthaḥ apaśrayaḥ
tām āsandīm vrātyaḥ ārohat
tasya deva janāḥ pariṣkandāḥ āsan saṃkalpāḥ prahāyyāḥ viśvāni bhūtāni upasadaḥ
viśvāni eva asya bhūtāni upasadaḥ bhavanti yaḥ evam veda
tasmai prācyāḥ diśaḥ vāsantau māsau goptārau akurvan bṛhat ca rathantaram ca anuṣṭhātārau
vāsantau enam māsau prācyāḥ diśaḥ gopāyataḥ bṛhat ca rathantaram ca anutiṣṭhataḥ yaḥ evam veda
tasmai dakṣiṇāyāḥ diśaḥ graiṣmau māsau goptārau akurvan yajñāyajñiyam ca vāmadevyam ca anuṣṭhātārau
graiṣmau enam māsau dakṣiṇāyāḥ diśaḥ gopāyataḥ yajñāyajñiyam ca vāmadevyam ca anutiṣṭhataḥ yaḥ evam veda
tasmai pratīcyāḥ diśaḥ vārṣikau māsau goptārau akurvan vairūpam ca vairājam ca anuṣṭhātārau
vārṣikau enam māsau pratīcyāḥ diśaḥ gopāyataḥ vairūpam ca vairājam ca anutiṣṭhataḥ yaḥ evam veda
tasmai udīcyāḥ diśaḥ śāradau māsau goptārau akurvan śyaitam ca naudhasam ca anuṣṭhātārau
śāradau enam māsau udīcyāḥ diśaḥ gopāyataḥ śyaitam ca naudhasam ca anutiṣṭhataḥ yaḥ evam veda
tasmai dhruvāyāḥ diśaḥ haimanau māsau goptārau akurvan bhūmim ca agnim ca anuṣṭhātārau
haimanau enam māsau dhruvāyāḥ diśaḥ gopāyataḥ bhūmiḥ ca agniḥ ca anutiṣṭhataḥ yaḥ evam veda
tasmai ūrdhvāyāḥ diśaḥ śaiśirau māsau goptārau akurvan divam ca ādityam ca anuṣṭhātārau
śaiśirau enam māsau ūrdhvāyāḥ diśaḥ gopāyataḥ dyauḥ ca ādityaḥ ca anutiṣṭhataḥ yaḥ evam veda
tasmai prācyāḥ diśaḥ antardeśāt bhavam iṣvāsam anuṣṭhātāram akurvan
bhavaḥ enam iṣvāsaḥ prācyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai dakṣiṇāyāḥ diśaḥ antardeśāt śarvam iṣvāsam anuṣṭhātāram akurvan
śarvaḥ enam iṣvāsaḥ dakṣiṇāyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai pratīcyāḥ diśaḥ antardeśāt paśupatim iṣvāsam anuṣṭhātāram akurvan
paśupatiḥ enam iṣvāsaḥ pratīcyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai udīcyāḥ diśaḥ antardeśāt ugram devam iṣvāsam anuṣṭhātāram akurvan
ugraḥ enam devaḥ iṣvāsaḥ udīcyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai dhruvāyāḥ diśaḥ antardeśāt rudram iṣvāsam anuṣṭhātāram akurvan
rudraḥ enam iṣvāsaḥ dhruvāyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai ūrdhvāyāḥ diśaḥ antardeśāt mahādevam iṣvāsam anuṣṭhātāram akurvan
mahādevaḥ enam iṣvāsaḥ ūrdhvāyāḥ diśaḥ antardeśāt anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
tasmai sarvebhyaḥ antardeśebhyaḥ īśānam iṣvāsam anuṣṭhātāram akurvan
īśānaḥ enam iṣvāsaḥ sarvebhyaḥ antardeśebhyaḥ anuṣṭhātā anutiṣṭhati
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda
sa dhruvām diśam anuvyacalat
tam bhūmiḥ ca agniḥ ca oṣadhayaḥ ca vanaspatayaḥ ca vānaspatyāḥ ca vīrudhaḥ ca anuvyacalan
bhūmeḥ ca vai saḥ agneḥ ca oṣadhīnām ca vanaspatīnām ca vānaspatyānām ca vīrudhām ca priyam dhāma bhavati yaḥ evam veda
saḥ ūrdhvām diśam anuvyacalat
tam ṛtam ca satyam ca sūryaḥ ca candraḥ ca nakṣatrāṇi ca anuvyacalan
ṛtasya ca vai sa satyasya ca sūryasya ca candrasya ca nakṣatrāṇām ca priyam dhāma bhavati yaḥ evam veda
saḥ uttamām diśam anuvyacalat
tam ṛcaḥ ca sāmāni ca yajūṃṣi ca brahma ca anuvyacalan
ṛcām ca vai sa sāmnām ca yajuṣām ca brahmaṇaḥ ca priyam dhāma bhavati yaḥ evam veda
sa bṛhatīm diśam anuvyacalat
tam itihāsaḥ ca purāṇam ca gāthāḥ ca nārāśaṃsīḥ ca anuvyacalan
itihāsasya ca vai sa purāṇasya ca gāthānām ca nārāśaṃsīnām ca priyam dhāma bhavati yaḥ evam veda
sa paramām diśam anuvyacalat
tam āhavanīyaḥ ca gārhapatyaḥ ca dakṣiṇāgniḥ ca yajñaḥ ca yajamānaḥ ca paśavaḥ ca anuvyacalan
āhavanīyasya ca vai sa gārhapatyasya ca dakṣiṇāgneḥ ca yajñasya ca yajamānasya ca paśūnām ca priyam dhāma bhavati yaḥ evam veda
saḥ an ādiṣṭām diśam anuvyacalat
tam ṛtavaḥ ca ārtavāḥ ca lokāḥ ca laukyāḥ ca māsāḥ ca ardha māsāḥ ca ahorātre ca anuvyacalan
ṛtūnām ca vai saḥ ārtavānām ca lokānām ca laukyānām ca māsānām ca ardha māsānām ca ahorātrayoḥ ca priyam dhāma bhavati yaḥ evam veda
saḥ an āvṛttām diśam anuvyacalat
tatas na āvartsyan amanyata
tam ditiḥ ca aditiḥ ca iḍā ca indrāṇī ca anuvyacalan
diteḥ ca vai saḥ aditeḥ ca iḍāyāḥ ca indrāṇyāḥ ca priyam dhāma bhavati yaḥ evam veda
sa diśaḥ anuvyacalat
tam virāj anuvyacalat sarve ca devāḥ sarvāḥ ca devatāḥ
virājaḥ ca vai sa sarveṣām ca devānām sarvāsām ca devatānām priyam dhāma bhavati yaḥ evam veda
sa sarvān antardeśān anuvyacalat
tam prajāpatiḥ ca parameṣṭhī ca pitā ca pitāmahaḥ ca anuvyacalan
prajāpateḥ ca vai sa parameṣṭhinaḥ ca pituḥ ca pitāmahasya ca priyam dhāma bhavati yaḥ evam veda
sa mahimā sadruḥ bhūtvā antam pṛthivyāḥ agacchat
samudraḥ abhavat
tam prajāpatiḥ ca parameṣṭhī ca pitā ca pitāmahaḥ ca apaḥ ca śraddhā ca varṣam bhūtvā anuvyavartayanta
ā enam āpaḥ gacchanti ā enam śraddhā gacchati ā enam varṣam gacchati yaḥ evam veda
tam śraddhā ca yajñaḥ ca lokaḥ ca annam ca annādyam ca bhūtvā abhiparyāvartanta
ā enam śraddhā gacchati ā enam yajñaḥ gacchati ā enam lokaḥ gacchati ā enam annam gacchati ā enam annādyam gacchati yaḥ evam veda
saḥ arajyata
tatas rājanyaḥ ajāyata
sa viśaḥ sabandhūn annam annādyam abhyudatiṣṭhat
viśām ca vai sa sabandhūnām ca annasya ca annādyasya ca priyam dhāma bhavati yaḥ evam veda
sa viśaḥ anuvyacalat
tam sabhā ca samitiḥ ca senā ca surā ca anuvyacalan
sabhāyāḥ ca vai sa samiteḥ ca senāyāḥ ca surāyāḥ ca priyam dhāma bhavati yaḥ evam veda
tat yasya evam vidvān vrātyaḥ rājñaḥ atithiḥ gṛhān āgacchet śreyāṃsam enam ātmanaḥ mānayet
tathā kṣatrāya na āvṛścate
tathā rāṣṭrāya na āvṛścate
atas vai brahma ca kṣatram ca udatiṣṭhatām
te abrūtām kam praviśāva iti
bṛhaspatim eva brahma praviśatu indram kṣatram
tathā vai iti
atas vai bṛhaspatim eva brahma prāviśat indram kṣatram
iyam vai u pṛthivī bṛhaspatiḥ
dyauḥ eva indraḥ
ayam vai u agniḥ brahma
asau ādityaḥ kṣatram
ā enam brahma gacchati brahmavarcasī bhavati yaḥ pṛthivīm bṛhaspatim agnim brahma veda
ā enam indriyam gacchati indriyavān bhavati yaḥ ādityam kṣatram divam indram veda
tat yasya evam vidvān vrātyaḥ atithiḥ gṛhān āgacchet svayam enam abhyudetya brūyāt vrātya kva avātsīḥ vrātya udakam vrātya tarpayantu vrātya yathā te priyam tathā astu vrātya yathā te vaśaḥ tathā astu vrātya yathā te nikāmaḥ tathā astu iti
yat enam āha vrātya kva avātsīḥ iti pathaḥ eva tena deva yānān avarunddhe
yat enam āha vrātya udakam iti apaḥ eva tena avarunddhe
yat enam āha vrātya tarpayantu iti prāṇam eva tena varṣīyāṃsam kurute
yat enam āha vrātya yathā te priyam tathā astu iti priyam eva tena avarunddhe
ā enam priyam gacchati priyaḥ priyasya bhavati yaḥ evam veda
yat enam āha vrātya yathā te vaśaḥ tathā astu iti vaśam eva tena avarunddhe
ā enam vaśaḥ gacchati vaśī vaśinām bhavati yaḥ evam veda
yat enam āha vrātya yathā te nikāmaḥ tathā astu iti nikāmam eva tena avarunddhe
ā enam nikāmaḥ gacchati nikāme nikāmasya bhavati yaḥ evam veda
tat yasya evam vidvān vrātyaḥ uddhṛteṣu agniṣu adhiśrite agnihotre atithiḥ gṛhān āgacchet svayam enam abhyudetya brūyāt vrātya atisṛja hoṣyāmi iti
sa ca atisṛjet juhuyāt
na ca atisṛjet na juhuyāt
sa yaḥ evam viduṣā vrātyena atisṛṣṭaḥ juhoti pra pitṛyāṇam panthām jānāti pra deva yānam
na deveṣu āvṛścate
hutam asya bhavati
pari asya asmin loke āyatanam śiṣyate yaḥ evam viduṣā vrātyena atisṛṣṭaḥ juhoti
atha yaḥ evam viduṣā vrātyena an atisṛṣṭaḥ juhoti na pitṛyāṇam panthām jānāti na deva yānam
ā deveṣu vṛścate
ahutam asya bhavati
na asya asmin loke āyatanam śiṣyate yaḥ evam viduṣā vrātyena an atisṛṣṭaḥ juhoti
tat yasya evam vidvān vrātyaḥ ekām rātrim atithiḥ gṛhe vasati ye pṛthivyām puṇyāḥ lokāḥ tān eva tena avarunddhe
tat yasya evam vidvān vrātyaḥ dvitīyām rātrim atithiḥ gṛhe vasati ye antarikṣe puṇyāḥ lokāḥ tān eva tena avarunddhe
tat yasya evam vidvān vrātyaḥ tṛtīyām rātrim atithiḥ gṛhe vasati ye divi puṇyāḥ lokāḥ tān eva tena avarunddhe
tat yasya evam vidvān vrātyaḥ caturthīm rātrim atithiḥ gṛhe vasati ye puṇyānām puṇyāḥ lokāḥ tān eva tena avarunddhe
tat yasya evam vidvān vrātyaḥ aparimitāḥ rātrīḥ atithiḥ gṛhe vasati ye eva aparimitāḥ puṇyāḥ lokāḥ tān eva tena avarunddhe
atha yasya avrātyaḥ vrātya bruvaḥ nāmabibhratī atithiḥ gṛhān āgacchet karṣet enam na ca enam karṣet
asyai devatāyai udakam yācāmi imām devatām vāsaye imām imām devatām pariveveṣmi iti enam pariveviṣyāt
tasyām eva asya tat devatāyām hutam bhavati yaḥ evam veda
sa yat prācīm diśam anuvyacalat mārutam śardhaḥ bhūtvā anuvyacalat manaḥ anna ādam kṛtvā
manasā anna ādena annam atti yaḥ evam veda
sa yat dakṣiṇām diśam anuvyacalat indraḥ bhūtvā anuvyacalat balam anna ādam kṛtvā
balena anna ādena annam atti yaḥ evam veda
sa yat pratīcīm diśam anuvyacalat varuṇaḥ rājā bhūtvā anuvyacalat apaḥ annādīḥ kṛtvā
adbhiḥ annādībhiḥ annam atti yaḥ evam veda
sa yat udīcīm diśam anuvyacalat somaḥ rājā bhūtvā anuvyacalat saptarṣibhiḥ hute āhutim annādīm kṛtvā
āhutyā annādyā annam atti yaḥ evam veda
sa yat dhruvām diśam anuvyacalat viṣṇuḥ bhūtvā anuvyacalat virājam annādīm kṛtvā
virājā annādyā annam atti yaḥ evam veda
sa yat paśūn anuvyacalat rudraḥ bhūtvā anuvyacalat oṣadhīḥ annādīḥ kṛtvā
oṣadhībhiḥ annādībhiḥ annam atti yaḥ evam veda
sa yat pitṝn anuvyacalat yamaḥ rājā bhūtvā anuvyacalat svadhākāram anna ādam kṛtvā
svadhākāreṇa annādena annam atti yaḥ evam veda
sa yat manuṣyān anuvyacalat agniḥ bhūtvā anuvyacalat svāhākāram anna ādam kṛtvā
svāhākāreṇa anna ādena annam atti yaḥ evam veda
sa yat ūrdhvām diśam anuvyacalat bṛhaspatiḥ bhūtvā anuvyacalat vaṣaṭkāram anna ādam kṛtvā
vaṣaṭkāreṇa anna ādena annam atti yaḥ evam veda
sa yat devān anuvyacalat īśānaḥ bhūtvā anuvyacalat manyum anna ādam kṛtvā
manyunā anna ādena annam atti yaḥ evam veda
sa yat prajāḥ anuvyacalat prajāpatiḥ bhūtvā anuvyacalat prāṇam anna ādam kṛtvā
prāṇena anna ādena annam atti yaḥ evam veda
sa yat sarvān antardeśān anuvyacalat parameṣṭhī bhūtvā anuvyacalat brahma anna ādam kṛtvā
brahmaṇā anna ādena annam atti yaḥ evam veda
tasya vrātyasya sapta prāṇāḥ sapta apānāḥ sapta vyānāḥ
yaḥ asya prathamaḥ prāṇaḥ ūrdhvaḥ nāma ayam saḥ agniḥ
yaḥ asya dvitīyaḥ prāṇaḥ prauḍhaḥ nāma asau saḥ ādityaḥ
yaḥ asya tṛtīyaḥ prāṇaḥ abhyūḍhaḥ nāma asau sa candramāḥ
yaḥ asya caturthaḥ prāṇaḥ vibhūḥ nāma ayam sa pavamānaḥ
yaḥ asya pañcamaḥ prāṇaḥ yoniḥ nāma tāḥ imāḥ āpaḥ
yaḥ asya ṣaṣṭhaḥ prāṇaḥ priyaḥ nāma te ime paśavaḥ
yaḥ asya saptamaḥ prāṇaḥ aparimitaḥ nāma tāḥ imāḥ prajāḥ
yaḥ asya prathamaḥ apānaḥ sā paurṇamāsī
yaḥ asya dvitīyaḥ apānaḥ sā aṣṭakā
yaḥ asya tṛtīyaḥ apānaḥ sā amāvāsyā
yaḥ asya caturthaḥ apānaḥ sā śraddhā
yaḥ asya pañcamaḥ apānaḥ sā dīkṣā
yaḥ asya ṣaṣṭhaḥ apānaḥ sa yajñaḥ
yaḥ asya saptamaḥ apānaḥ tāḥ imāḥ dakṣiṇāḥ
yaḥ asya prathamaḥ vyānaḥ sā iyam bhūmiḥ
yaḥ asya dvitīyaḥ vyānaḥ tat antarikṣam
yaḥ asya tṛtīyaḥ vyānaḥ sā dyauḥ
yaḥ asya caturthaḥ vyānaḥ tāni nakṣatrāṇi
yaḥ asya pañcamaḥ vyānaḥ te ṛtavaḥ
yaḥ asya ṣaṣṭhaḥ vyānaḥ te ārtavāḥ
yaḥ asya saptamaḥ vyānaḥ sa saṃvatsaraḥ
samānam artham pariyanti devāḥ
saṃvatsaram vai etat ṛtavaḥ anupariyanti vrātyam ca
yat ādityam abhisaṃviśanti amāvāsyām ca eva tat paurṇamāsīm ca
tat
ekam tat eṣām amṛta tvam
iti āhutiḥ eva
tasya vrātyasya
yat asya dakṣiṇam akṣi asau saḥ ādityaḥ
yat asya savyam akṣi asau sa candramāḥ
yaḥ asya dakṣiṇaḥ karṇaḥ ayam saḥ agniḥ
yaḥ asya savyaḥ karṇaḥ ayam sa pavamānaḥ
ahorātre nāsike
ditiḥ ca aditiḥ ca śīrṣa kapāle
saṃvatsaraḥ śiraḥ
ahnā pratyaṅ vrātyaḥ rātryā prāṅ
namaḥ vrātyāya
atisṛṣṭaḥ apām vṛṣabhaḥ
atisṛṣṭāḥ agnayaḥ divyāḥ rujan parirujan mṛṇan pramṛṇan mrokaḥ manaḥ hā khanaḥ nirdāhaḥ ātma dūṣiḥ tanū dūṣiḥ
idam tam atisṛjāmi
tam mā abhyavanikṣi
tena tam abhyatisṛjāmaḥ yaḥ asmān dveṣṭi yam vayam dviṣmaḥ
apām agram asi
samudram vaḥ abhyavasṛjāmi
yaḥ apsu agniḥ ati tam sṛjāmi mrokam khanim tanū dūṣim
yaḥ vaḥ āpaḥ agniḥ āviveśa saḥ eṣa
yat vaḥ ghoram tat etat
indrasya vaḥ indriyeṇa abhiṣiñcet
ariprāḥ āpaḥ
apa ripram asmat
pra asmat enaḥ vahantu
pra duṣvapnyam vahantu
śivena mā cakṣuṣā paśyata apaḥ
śivayā tanvā upaspṛśata tvacam me
śivān agnīn apsuṣadaḥ havāmahe
mayi kṣatram varcaḥ ādhatta devīḥ
nir durarmaṇya ūrjā madhumatī vāk
madhumatī stha madhumatīṃ vācam udeyam
upahūto me gopāḥ upahūto gopīthaḥ
suśrutau karṇau bhadraśrutau karṇau bhadraṃ ślokaṃ śrūyāsam
suśrutiś ca mopaśrutiś ca mā hāsiṣṭāṃ sauparṇaṃ cakṣur ajasraṃ jyotiḥ
ṛṣīṇāṃ prastaro 'si namo 'stu daivāya prastarāya
mūrdhā aham rayīṇām mūrdhā samānānām bhūyāsam
rujaḥ ca mā venaḥ ca mā hāsiṣṭām
mūrdhā ca mā vidharmā ca mā hāsiṣṭām
urvaḥ ca mā camasaḥ ca mā hāsiṣṭām
dhartā ca mā dharuṇaḥ ca mā hāsiṣṭām
vimokaḥ ca mā ārdra paviḥ ca mā hāsiṣṭām
ārdra dānuḥ ca mā mātariśvā ca mā hāsiṣṭām
bṛhaspatiḥ me ātmā nṛmaṇāḥ nāma hṛdyaḥ
a saṃtāpam me hṛdayam
urvī gavyūtiḥ
samudraḥ asmi vidharmaṇā
nābhiḥ aham rayīṇām nābhiḥ samānānām bhūyāsam
svāsad asi sūṣāḥ amṛtaḥ martyeṣu ā
mā mām prāṇaḥ hāsīt mā u apānaḥ avahāya parāgāt
sūryaḥ mā ahnaḥ pātu agniḥ pṛthivyāḥ vāyuḥ antarikṣāt yamaḥ manuṣyebhyaḥ sarasvatī pārthivebhyaḥ
prāṇa apānau mā mā hāsiṣṭam
mā jane prameṣi
svasti adya uṣasaḥ ca sarvaḥ āpaḥ sarva gaṇaḥ aśīya
śakvarīḥ stha
paśavaḥ mā upastheṣuḥ
mitrāvaruṇau me prāṇa apānau agniḥ me dakṣam dadhātu
vidma te svapna janitraṃ grāhyāḥ putro 'si yamasya karaṇaḥ
antako 'si mṛtyur asi
taṃ tvā svapna tathā saṃvidma sa naḥ svapna duṣvapnyāt pāhi
vidma te svapna janitraṃ nirṛtyāḥ putro 'si yamasya karaṇaḥ
vidma te svapna janitraṃ abhūtyāḥ putro 'si yamasya karaṇaḥ
vidma te svapna janitraṃ nirbhūtyāḥ putro 'si yamasya karaṇaḥ
vidma te svapna janitraṃ parābhūtyāḥ putro 'si yamasya karaṇaḥ
vidma te svapna janitraṃ devajāmīnāṃ putro 'si yamasya karaṇaḥ
antako 'si mṛtyur asi
taṃ tvā svapna tathā saṃvidma sa naḥ svapna duṣvapnyāt pāhi
ajaiṣmādyāsanāmādyābhūmānāgaso vayam
uṣo yasmād duṣvapnyād abhaiṣmāpa tad ucchatu
dviṣate tat parāvaha śapate tat parāvaha
yaṃ dviṣmo yaś ca no dveṣṭi tasmā enad gamayāmaḥ
uṣā devī vācā saṃvidānā vāg devy uṣasā saṃvidānā
uṣaspatir vācaspatinā saṃvidāno vācaspatir uṣaspatinā saṃvidānaḥ
te 'muṣmai parāvahantv arāyān durṇāmnaḥ sadānvāḥ
kumbhīkāḥ dūṣīkāḥ pīyakān
jāgradduṣvapnyaṃ svapne duṣvapnyam
anāgamiṣyato varān avitteḥ saṃkalpān amucyā druhaḥ pāśān
tad amuṣmā agne devāḥ parāvahantu vadhrir yathāsad vithuro na sādhuḥ
tenainaṃ vidhyāmy abhūtyainaṃ vidhyāmi nirbhūtyainaṃ vidhyāmi parābhūtyainaṃ vidhyāmi grāhyainaṃ vidhyāmi tamasainaṃ vidhyāmi
devānām enaṃ ghoraiḥ krūraiḥ praiṣair abhipreṣyāmi
vaiśvānarasyainaṃ daṃṣṭrayor apidadhāmi
evānevāva sā garat
yo 'smān dveṣṭi tam ātmā dveṣṭu yaṃ vayaṃ dviṣmaḥ sa ātmānaṃ dveṣṭu
nir dviṣantaṃ divo niḥ pṛthivyā nir antarikṣād bhajāma
suyāmaṃś cākṣuṣa
idam aham āmuṣyāyaṇe 'muṣyāḥ putre duṣvapnyaṃ mṛje
yad ado ado abhyagacchaṃ yad doṣā yat pūrvāṃ rātrim
yaj jāgrad yat supto yad divā yan naktam
yad aharahar abhigacchāmi tasmād enam avadaye
taṃ jahi tena mandasva tasya pṛṣṭīr apiśṛṇīhi
sa mā jīvīt taṃ prāṇo jahātu
jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam
tasmāt amum nirbhajāmaḥ amum āmuṣyāyaṇam amuṣyāḥ putram asau yaḥ
sa grāhyāḥ pāśāt mā moci
tasya idam varcaḥ tejaḥ prāṇam āyuḥ nirveṣṭayāmi
idam enam adharāñcam pādayāmi
jitam asmākam ﾰ
saḥ nirṛtyāḥ pāśāt mā moci
jitam asmākam ﾰ
saḥ abhūtyāḥ pāśāt mā moci
jitam asmākam ﾰ
sa nirbhūtyāḥ pāśān mā moci
jitam asmākam ﾰ
sa parābhūtyāḥ pāśān mā moci
jitam asmākam ﾰ
sa devajāmīnāṃ pāśān mā moci
jitam asmākam ﾰ
sa bṛhaspateḥ pāśān mā moci
jitam asmākam ﾰ
sa prajāpateḥ pāśān mā moci
jitam asmākam ﾰ
sa ṛṣīṇāṃ pāśān mā moci
jitam asmākam ﾰ
sa ārṣeyāṇāṃ pāśān mā moci
jitam asmākam ﾰ
so 'ṅgirasāṃ pāśān mā moci
jitam asmākam ﾰ
sa āṅgirasānāṃ pāśān mā moci
jitam asmākam ﾰ
so 'tharvaṇām pāśān mā moci
jitam asmākam ﾰ
sa ātharvaṇānāṃ pāśān mā moci
jitam asmākam ﾰ
sa vanaspatīṇāṃ pāśān mā moci
jitam asmākam ﾰ
sa vānaspatyānāṃ pāśān mā moci
jitam asmākam ﾰ
sa ṛtūnāṃ pāśān mā moci
jitam asmākam ﾰ
sa ārtavānāṃ pāśān mā moci
jitam asmākam ﾰ
sa māsānāṃ pāśān mā moci
jitam asmākam ﾰ
so 'rdhamāsānāṃ pāśān mā moci
jitam asmākam ﾰ
so 'horātrayoḥ pāśān mā moci
jitam asmākam ﾰ
so 'hnoḥ saṃyatoḥ pāśān mā moci
jitam asmākam ﾰ
sa dyāvāpṛthivyoḥ pāśān mā moci
jitam asmākam ﾰ
sa indrāgnyoḥ pāśān mā moci
jitam asmākam ﾰ
sa mitrāvaruṇayoḥ pāśān mā moci
jitam asmākam ﾰ
sa rājño varuṇasya pāśān mā moci
jitam asmākam ﾰ
sa mṛtyoḥ paḍvīśāt pāśānmā moci
jitam asmākam udbhinnam asmākam abhyaṣṭhāṃ viśvāḥ pṛtanā arātīḥ
tad agnir āha tad u soma āha pūṣā mā dhāt sukṛtasya loke
aganma svaḥ svar aganma saṃ sūryasya jyotiṣāganma
vasyobhūyāya vasumān yajño vasu vaṃsiṣīya vasumān bhūyāsaṃ vasu mayi dhehi
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram
āyuṣmān bhūyāsam
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram
priyaḥ devānām bhūyāsam
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram
priyaḥ prajānām bhūyāsam
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram
priyaḥ paśūnām bhūyāsam
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram
priyaḥ samānānām bhūyāsam
udihi udihi sūrya
varcasā mā abhyudihi
dviṣan ca mahyam radhyatu
mā ca aham dviṣate radham
tava id viṣṇo bahudhā vīryāni
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
udihi udihi sūrya
varcasā mā abhyudihi
yān ca paśyāmi yān ca na teṣu mā sumatim kṛdhi
tava id viṣṇo bahudhā vīryāni
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
mā tvā dabhan salile apsu antar ye pāśinaḥ upatiṣṭhanti atra
hitvā aśastim divam ārukṣaḥ etām
sa naḥ mṛḍa
sumatau te syāma
tava id viṣṇo bahudhā vīryāni
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam naḥ indra mahate saubhagāya adabdhebhiḥ paripāhi aktubhiḥ
tava id viṣṇo bahudhā vīryāni
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam naḥ indra ūtibhiḥ śivābhiḥ śaṃtamaḥ bhava ārohan tridivam divaḥ gṛṇānaḥ soma pītaye priya dhāmā svastaye
tava id viṣṇo bahudhā vīryāni
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam indra asi viśva jit sarva vid
puruhūtaḥ tvam indra
tvam indra imam su havam stomam erayasva
sa naḥ mṛḍa
sumatau te syāma
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
a dabdhaḥ divi pṛthivyām uta asi
na te āpuḥ mahimānam antarikṣe
a dabdhena brahmaṇā vāvṛdhānaḥ sa tvam naḥ indra divi sam śarma yaccha
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
yā te indra tanūḥ apsu yā pṛthivyām yā antar agnau yā te indra pavamāne svar vidi yayā indra tanvā antarikṣam vyāpitha tayā naḥ indra tanvā śarma yaccha
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvām indra brahmaṇā vardhayantaḥ sattram niṣeduḥ ṛṣayaḥ nādhamānāḥ
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam tṛtam tvam paryeṣi utsam sahasra dhāram vidatham svar vidam
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam rakṣase pradiśaḥ catasraḥ
tvam śociṣā nabhasī vibhāsi
tvam imā viśvā bhuvanā anutiṣṭhase
ṛtasya panthām anveṣi vidvān
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
pañcabhiḥ parāṅ tapasi ekayā arvāṅ
aśastim eṣi sudine bādhamānaḥ
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
tvam indraḥ
tvam mahā indraḥ
tvam lokaḥ
tvam prajāpatiḥ
tubhyam yajñaḥ vitāyate
tubhyam juhvati juhvataḥ
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
asati sat pratiṣṭhitam
sati bhūtam pratiṣṭhitam
bhūtam ha bhavye āhitam
bhavyam bhūte pratiṣṭhitam
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
śukraḥ asi
bhrājaḥ asi
sa yathā tvam bhrājatā bhrājaḥ asi eva aham bhrājatā bhrājyāsam
ruciḥ asi
rocaḥ asi
sa yathā tvam rucyā rocaḥ asi eva aham paśubhiḥ ca brāhmaṇa varcasena ca ruciṣīya
udyate namaḥ
udāyate namaḥ
uditāya namaḥ
virāje namaḥ
sva rāje namaḥ
samrāje namaḥ
astam yate namaḥ
astam eṣyate namaḥ
astamitāya namaḥ
virāje namaḥ
sva rāje namaḥ
samrāje namaḥ
udagāt ayam ādityaḥ viśvena tapasā saha
sapatnān mahyam randhayan mā ca aham dviṣate radham
tava id viṣṇo bahudhā vīryāṇi
tvam naḥ pṛṇīhi paśubhiḥ viśva rūpaiḥ
sudhāyām mā dhehi parame vyoman
āditya nāvam ārukṣaḥ śata aritrām svastaye
ahar mā atyapīparaḥ
rātrim satrā atipāraya
sūrya nāvam ārukṣaḥ śata aritrām svastaye
rātrim mā atyapīparaḥ
ahar satrā atipāraya
prajāpateḥ āvṛtaḥ brahmaṇā varmaṇā aham kaśyapasya jyotiṣā varcasā ca
jaradaṣṭiḥ kṛta vīryaḥ vihāyāḥ sahasra āyuḥ su kṛtaḥ careyam
parivṛtaḥ brahmaṇā varmaṇā aham kaśyapasya jyotiṣā varcasā ca
mā mā prāpan iṣavaḥ daivyāḥ yāḥ mā mānuṣīḥ avasṛṣṭāḥ vadhāya
ṛtena guptaḥ ṛtubhiḥ ca sarvaiḥ
bhūtena guptaḥ bhavyena ca aham
mā mā prāpat pāpmā mā uta mṛtyuḥ
antardadhe aham salilena vācaḥ
agniḥ mā goptā paripātu viśvatas
udyan sūryaḥ nudatām mṛtyu pāśān
vyucchantīḥ uṣasaḥ parvatāḥ dhruvāḥ
sahasram prāṇāḥ mayi āyatantām
o cit sakhāyaṃ sakhyā vavṛtyāṃ tiraḥ puru cid arṇavaṃ jaganvān
pitur napātam ādadhīta vedhā adhi kṣami prataraṃ dīdhyānaḥ
na te sakhā sakhyaṃ vaṣṭy etat salakṣmā yad viṣurūpā bhavati
mahas putrāso asurasya vīrā divo dhartāra urviyā parikhyan
uśanti ghā te amṛtāsa etad ekasya cit tyajasaṃ martyasya
ni te mano manasi dhāyy asme janyuḥ patis tanvam ā viviṣyāḥ
na yat purā cakṛmā kaddha nūnam ṛtaṃ vadanto anṛtaṃ rapema
gandharvo apsv apyā ca yoṣā sā nau nābhiḥ paramaṃ jāmi tan nau
garbhe nu nau janitā dampatī kar devas tvaṣṭā savitā viśvarūpaḥ
nakir asya praminanti vratāni veda nāv asya pṛthivī uta dyauḥ
ko adya yuṅkte dhuri gā ṛtasya śimīvato bhāmino durhṛṇāyūn
āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt
ko asya veda prathamasyāhnaḥ ka īṃ dadarśa ka iha pravocat
bṛhan mitrasya varuṇasya dhāma kad u brava āhano vīcyā nṝn
yamasya mā yamyaṃ kāma āgant samāne yonau sahaśeyyāya
jāyeva patye tanvaṃ riricyāṃ vi cid vṛheva rathyeva cakrā
na tiṣṭhanti na nimiṣanty ete devānāṃ spaśa iha ye caranti
anyena mad āhano yāhi tūyaṃ tena vivṛha rathyeva cakrā
rātrībhir asmā ahabhir daśasyet sūryasya cakṣur muhur unmimīyāt
divā pṛthivyā mithunā sabandhū yamīr yamasya vivṛhād ajāmi
ā ghā tā gacchān uttarā yugāni yatra jāmayaḥ kṛṇavann ajāmi
upa barbṛhi vṛṣabhāya bāhum anyam icchasva subhage patiṃ mat
kiṃ bhrātāsad yad anāthaṃ bhavāti kim u svasā yan nirṛtir nigacchāt
kāmamūtā bahv etad rapāmi tanvā me tanvaṃ saṃ pipṛgdhi
na te nāthaṃ yamy atrāham asmi na te tanūṃ tanvā sam papṛcyām
anyena mat pramudaḥ kalpayasva na te bhrātā subhage vaṣṭy etat
na vā u te tanūṃ tanvā saṃ papṛcyāṃ pāpam āhur yaḥ svasāraṃ nigacchāt
asaṃyad etan manaso hṛdo me bhrātā svasuḥ śayane yacchayīya
bato batāsi yama naiva te mano hṛdayaṃ cāvidāma
anyā kila tvāṃ kakṣyeva yuktaṃ pariṣvajātai libujeva vṛkṣam
anyam ū ṣu yamy anya u tvāṃ pariṣvajātai libujeva vṛkṣam
tasya vā tvaṃ mana icchā sa vā tavādhā kṛṇuṣva saṃvidaṃ subhadrām
trīṇi chandāṃsi kavayo vi yetire pururūpaṃ darśataṃ viśvacakṣaṇam
āpo vātā oṣadhayas tāny ekasmin bhuvana ārpitāni
vṛṣā vṛṣṇe duduhe dohasā divaḥ payāṃsi yahvo aditer adābhyaḥ
viśvaṃ sa veda varuṇo yathā dhiyā sa yajñiyo yajati yajñiyāṁ ṛtūn
rapad gandharvīr apyā ca yoṣaṇā nadasya nāde pari pātu no manaḥ
iṣṭasya madhye aditir ni dhātu no bhrātā no jyeṣṭhaḥ prathamo vi vocati
so cit nu bhadrā kṣumatī yaśasvaty uṣā uvāsa manave svarvatī
yad īm uśantam uśatām anu kratum agniṃ hotāraṃ vidathāya jījanan
adha tyaṃ drapsaṃ vibhvaṃ vicakṣaṇaṃ vir ābharad iṣiraḥ śyeno adhvare
yadī viśo vṛṇate dasmam āryā agniṃ hotāram adha dhīr ajāyata
sadāsi raṇvo yavaseva puṣyate hotrābhir agne manuṣaḥ svadhvaraḥ
viprasya vā yac chaśamāna ukthyo vājaṃ sasavāṁ upayāsi bhūribhiḥ
ud īraya pitarā jāra ā bhagam iyakṣati haryato hṛtta iṣyati
vivakti vahniḥ svapasyate makhas taviṣyate asuro vepate matī
yas te agne sumatiṃ marto akhyat sahasaḥ sūno ati sa pra śṛṇve
iṣaṃ dadhāno vahamāno aśvair ā sa dyumāṁ amavān bhūṣati dyūn
śrudhī no agne sadane sadhasthe yukṣvā ratham amṛtasya dravitnum
ā no vaha rodasī devaputre mākir devānām apa bhūr iha syāḥ
yad agna eṣā samitir bhavāti devī deveṣu yajatā yajatra
ratnā ca yad vibhajāsi svadhāvo bhāgaṃ no atra vasumantaṃ vītāt
anv agnir uṣasām agram akhyad anv ahāni prathamo jātavedāḥ
anu sūrya uṣaso anu raśmīn dyāvāpṛthivī ā viveśa
praty agnir uṣasām agram akhyat praty ahāni prathamo jātavedāḥ
prati sūryasya purudhā ca raśmīn prati dyāvāpṛthivī ā tatāna
dyāvā ha kṣāmā prathame ṛtenābhiśrāve bhavataḥ satyavācā
devo yan martān yajathāya kṛṇvant sīdaddhotā pratyaṅ svam asuṃ yan
devo devān paribhūr ṛtena vahā no havyaṃ prathamaś cikitvān
dhūmaketuḥ samidhā bhāṛjīko mandro hotā nityo vācā yajīyān
arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me
ahā yad devā asunītim āyan madhvā no atra pitarā śiśītām
svāvṛg devasyāmṛtaṃ yadī gor ato jātāso dhārayanta urvī
viśve devā anu tat te yajur gur duhe yad enī divyaṃ ghṛtam vāḥ
kiṃ svin no rājā jagṛhe kad asyāti vrataṃ cakṛmā ko vi veda
mitraś ciddhi ṣmā juhurāṇo devāṁ chloko na yātām api vājo asti
durmantv atrāmṛtasya nāma salakṣmā yad viṣurūpā bhavāti
yamasya yo manavate sumantv agne tam ṛṣva pāhy aprayucchan
yasmin devā vidathe mādayante vivasvataḥ sadane dhārayante
sūrye jyotir adadhur māsy aktūn pari dyotaniṃ carato ajasrā
yasmin devā manmani saṃcaranty apīcye na vayam asya vidma
mitro no atrāditir anāgānt savitā devo varuṇāya vocat
sakhāya ā śiṣāmahe brahmendrāya vajriṇe
stuṣa ū ṣu nṛtamāya dhṛṣṇave
śavasā hy asi śruto vṛtrahatyena vṛtrahā
maghair maghono ati śūra dāśasi
stego na kṣām aty eṣi pṛthivīṃ mahī no vātā iha vāntu bhūmau
mitro no atra varuṇo yujamāno agnir vane na vy asṛṣṭa śokam
stuhi śrutaṃ gartasadaṃ janānāṃ rājānaṃ bhīmam upahatnum ugram
mṛḍā jaritre rudra stavāno anyam asmat te ni vapantu senyam
sarasvatīṃ devayanto havante sarasvatīm adhvare tāyamāne
sarasvatīṃ sukṛto havante sarasvatī dāśuṣe vāryaṃ dāt
sarasvatīṃ pitaro havante dakṣiṇā yajñam abhinakṣamāṇāḥ
āsadyāsmin barhiṣi mādayadhvam anamīvā iṣa ā dhehy asme
sarasvati yā sarathaṃ yayāthokthaiḥ svadhābhir devi pitṛbhir madantī
sahasrārgham iḍo atra bhāgaṃ rāyaspoṣaṃ yajamānāya dhehi
ud īratām avara ut parāsa un madhyamāḥ pitaraḥ somyāsaḥ
asuṃ ya īyur avṛkā ṛtajñās te no 'vantu pitaro haveṣu
āhaṃ pitṝnt suvidatrāṁ avitsi napātaṃ ca vikramaṇaṃ ca viṣṇoḥ
barhiṣado ye svadhayā sutasya bhajanta pitvas ta ihāgamiṣṭhāḥ
idaṃ pitṛbhyo namo astv adya ye pūrvāso ye aparāsa īyuḥ
ye pārthive rajasy ā niṣaktā ye vā nūnaṃ suvṛjanāsu dikṣu
mātalī kavyair yamo aṅgirobhir bṛhaspatir ṛkvabhir vāvṛdhānaḥ
yāṃś ca devā vāvṛdhur ye ca devāṃs te no 'vantu pitaro haveṣu
svāduṣ kilāyaṃ madhumāṁ utāyaṃ tīvraḥ kilāyaṃ rasavāṁ utāyam
uto nv asya papivāṃsam indraṃ na kaścana sahata āhaveṣu
pareyivāṃsaṃ pravato mahīr iti bahubhyaḥ panthām anupaspaśānam
vaivasvataṃ saṃgamanaṃ janānāṃ yamaṃ rājānaṃ haviṣā saparyata
yamo no gātuṃ prathamo viveda naiṣā gavyūtir apabhartavā u
yatrā naḥ pūrve pitaraḥ paretā enā jajñānāḥ pathyā anu svāḥ
barhiṣadaḥ pitara ūty arvāg imā vo havyā cakṛmā juṣadhvam
ta ā gatāvasā śaṃtamenādhā naḥ śaṃ yor arapo dadhāta
ācyā jānu dakṣiṇato niṣadyedaṃ no havir abhi gṛṇantu viśve
mā hiṃsiṣṭa pitaraḥ kenacin no yad va āgaḥ puruṣatā karāma
tvaṣṭā duhitre vahatuṃ kṛṇoti tenedaṃ viśvaṃ bhuvanaṃ sam eti
yamasya mātā paryuhyamānā maho jāyā vivasvato nanāśa
prehi prehi pathibhiḥ pūryāṇair yenā te pūrve pitaraḥ paretāḥ
ubhā rājānau svadhayā madantau yamaṃ paśyāsi varuṇaṃ ca devam
apeta vīta vi ca sarpatāto 'smā etaṃ pitaro lokam akran
ahobhir adbhir aktubhir vyaktaṃ yamo dadāty avasānam asmai
uśantas tvedhīmahy uśantaḥ sam idhīmahi
uśann uśata ā vaha pitṝn haviṣe attave
dyumantas tvedhīmahi dyumantaḥ sam idhīmahi
dyumān dyumata ā vaha pitṝn haviṣe attave
aṅgiraso naḥ pitaro navagvā atharvāṇo bhṛgavaḥ somyāsaḥ
teṣāṃ vayaṃ sumatau yajñiyānām api bhadre saumanase syāma
aṅgirobhir yajñiyair ā gahīha yama vairūpair iha mādayasva
vivasvantaṃ huve yaḥ pitā te 'smin barhiṣy ā niṣadya
imaṃ yama prastaram ā hi rohāṅgirobhiḥ pitṛbhiḥ saṃvidānaḥ
ā tvā mantrāḥ kaviśastā vahantv enā rājan haviṣo mādayasva
ita eta udāruhan divas pṛṣṭhānv āruhan
pra bhūrjayo yathā pathā dyām aṅgiraso yayuḥ
yamāya somaḥ pavate yamāya kriyate haviḥ
yamaṃ ha yajño gacchaty agnidūto araṃkṛtaḥ
yamāya madhumattamaṃ juhotā pra ca tiṣṭhata
idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ
yamāya ghṛtavat payo rājñe havir juhotana
sa no jīveṣv ā yamed dīrgham āyuḥ pra jīvase
mainam agne vi daho mābhi śūśuco māsya tvacaṃ cikṣipo mā śarīram
śṛtaṃ yadā karasi jātavedo 'themam enaṃ pra hiṇutāt pitṝṃr upa
yadā śṛtaṃ kṛṇavo jātavedo 'themam enaṃ pari dattāt pitṛbhyaḥ
yado gacchāty asunītim etām atha devānāṃ vaśanīr bhavāti
trikadrukebhiḥ pavate ṣaḍ urvīr ekam id bṛhat
triṣṭub gāyatrī chandāṃsi sarvā tā yama ārpitā
sūryaṃ cakṣuṣā gaccha vātam ātmanā divaṃ ca gaccha pṛthivīṃ ca dharmabhiḥ
apo vā gaccha yadi tatra te hitam oṣadhīṣu prati tiṣṭhā śarīraiḥ
ajo bhāgas tapasas taṃ tapasva taṃ te śocis tapatu taṃ te arciḥ
yās te śivās tanvo jātavedas tābhir vahainaṃ sukṛtām u lokam
yās te śocayo raṃhayo jātavedo yābhir āpṛṇāsi divam antarikṣam
ajaṃ yantam anu tāḥ sam ṛṇvatām athetarābhiḥ śivatamābhiḥ śṛtaṃ kṛdhi
ava sṛja punar agne pitṛbhyo yas ta āhutaś carati svadhāvān
āyur vasāna upa yātu śeṣaḥ saṃ gacchatāṃ tanvā suvarcāḥ
ati drava śvānau sārameyau caturakṣau śabalau sādhunā pathā
adhā pitṝnt suvidatrāṁ apīhi yamena ye sadhamādaṃ madanti
yau te śvānau yama rakṣitārau caturakṣau pathiṣadī nṛcakṣasā
tābhyāṃ rājan pari dhehy enaṃ svasty asmā anamīvaṃ ca dhehi
urūṇasāv asutṛpāv udumbalau yamasya dūtau carato janāṁ anu
tāv asmabhyaṃ dṛśaye sūryāya punar dātām asum adyeha bhadram
soma ekebhyaḥ pavate ghṛtam eka upāsate
yebhyo madhu pradhāvati tāṃś cid evāpi gacchatāt
ye cit pūrva ṛtasātā ṛtajātā ṛtāvṛdhaḥ
ṛṣīn tapasvato yama tapojāṁ api gacchatāt
tapasā ye anādhṛṣyās tapasā ye svar yayuḥ
tapo ye cakrire mahas tāṃś cid evāpi gacchatāt
ye yudhyante pradhaneṣu śūrāso ye svar tanūtyajaḥ
ye vā sahasradakṣiṇās tāṃścid evāpi gacchatāt
sahasraṇīthāḥ kavayo ye gopāyanti sūryam
ṛṣīn tapasvato yama tapojāṁ api gacchatāt
syonāsmai bhava pṛthivy anṛkṣarā niveśanī
yacchāsmai śarma saprathāḥ
asaṃbādhe pṛthivyā urau loke ni dhīyasva
svadhā yāś cakṛṣe jīvan tās te santu madhuścutaḥ
hvayāmi te manasā manaḥ iha
imān gṛhāṁ upa jujuṣāṇaḥ ehi
sam gacchasva pitṛbhiḥ sam yamena
syonāḥ tvā vātāḥ upa vāntu śagmāḥ
ud tvā vahantu marutaḥ uda vāhāḥ uda prutaḥ
ajena kṛṇvantaḥ śītam varṣeṇa ukṣantu
bāl iti
ud ahvam āyur āyuṣe kratve dakṣāya jīvase
svān gacchatu te mano adhā pitṝṃr upa drava
mā te mano māsor māṅgānāṃ mā rasasya te
mā te hāsta tanvaḥ kiṃcaneha
mā tvā vṛkṣaḥ saṃ bādhiṣṭa mā devī pṛthivī mahī
lokaṃ pitṛṣu vittvaidhasva yamarājasu
yat te aṅgam atihitaṃ parācair apānaḥ prāṇo ya u vā te paretaḥ
tat te saṃgatya pitaraḥ sanīḍā ghāsād ghāsaṃ punar ā veśayantu
apemaṃ jīvā arudhan gṛhebhyas taṃ nir vahata pari grāmād itaḥ
mṛtyur yamasyāsīd dūtaḥ pracetā asūn pitṛbhyo gamayāṃcakāra
ye dasyavaḥ pitṛṣu praviṣṭā jñātimukhā ahutādaś caranti
parāpuro nipuro ye bharanty agniṣ ṭān asmāt pra dhamāti yajñāt
saṃ viśantv iha pitaraḥ svā naḥ syonaṃ kṛṇvantaḥ pratiranta āyuḥ
tebhyaḥ śakema haviṣā nakṣamāṇā jyog jīvantaḥ śaradaḥ purūcīḥ
yāṃ te dhenuṃ nipṛṇāmi yam u kṣīraudanam
tenā janasyāso bhartā yo 'trāsad ajīvanaḥ
aśvāvatīṃ pra tara yā suśevarkṣākaṃ vā prataraṃ navīyaḥ
yas tvā jaghāna vadhyaḥ so astu mā so anyad vidata bhāgadheyam
yamaḥ paro 'varo vivasvān tataḥ paraṃ nāti paśyāmi kiṃcana
yame adhvaro adhi me niviṣṭo bhuvo vivasvān anvātatāna
apāgūhann amṛtāṃ martyebhyaḥ kṛtvā savarṇām adadhur vivasvate
utāśvināv abharad yat tad āsīd ajahād u dvā mithunā saraṇyūḥ
ye nikhātā ye paroptā ye dagdhā ye coddhitāḥ
sarvāṃs tān agna ā vaha pitṝn haviṣe attave
ye agnidagdhā ye anagnidagdhā madhye divaḥ svadhayā mādayante
tvaṃ tān vettha yadi te jātavedaḥ svadhayā yajñaṃ svadhitiṃ juṣantām
śaṃ tapa māti tapo agne mā tanvaṃ tapaḥ
vaneṣu śuṣmo astu te pṛthivyām astu yaddharaḥ
dadāmy asmā avasānam etad ya eṣa āgan mama ced abhūd iha
yamaś cikitvān praty etad āha mamaiṣa rāya upa tiṣṭhatām iha
imāṃ mātrāṃ mimīmahe yathāparaṃ na māsātai
śate śaratsu no purā
premāṃ mātrāṃ mimīmahe yathāparaṃ na māsātai
śate śaratsu no purā
apemāṃ mātrāṃ mimīmahe yathāparaṃ na māsātai
śate śaratsu no purā
vīmāṃ mātrāṃ mimīmahe yathāparaṃ na māsātai
śate śaratsu no purā
nir imāṃ mātrāṃ mimīmahe yathāparaṃ na māsātai
śate śaratsu no purā
ud imāṃ mātrāṃ mimīmahe yathāparaṃ na māsātai
śate śaratsu no purā
sam imāṃ mātrāṃ mimīmahe yathāparaṃ na māsātai
śate śaratsu no purā
amāsi mātrāṃ svar agām āyuṣmān bhūyāsam
yathāparaṃ na māsātai śate śaratsu no purā
prāṇo apāno vyāna āyuś cakṣur dṛśaye sūryāya
aparipareṇa pathā yamarājñaḥ pitṝn gaccha
ye agravaḥ śaśamānāḥ pareyur hitvā dveṣāṃsy anapatyavantaḥ
te dyām udityāvidanta lokaṃ nākasya pṛṣṭhe adhi dīdhyānāḥ
udanvatī dyaur avamā pīlumatīti madhyamā
tṛtīyā ha pradyaur iti yasyāṃ pitara āsate
ye naḥ pituḥ pitaro ye pitāmahā ya āviviśur urv antarikṣam
ya ākṣiyanti pṛthivīm uta dyāṃ tebhyaḥ pitṛbhyo namasā vidhema
idam id vā u nāparaṃ divi paśyasi sūryam
mātā putraṃ yathā sicābhy enaṃ bhūma ūrṇuhi
idam id vā u nāparaṃ jarasy anyad ito 'param
jāyā patim iva vāsasābhy enaṃ bhūma ūrṇuhi
abhi tvorṇomi pṛthivyā mātur vastreṇa bhadrayā
jīveṣu bhadraṃ tan mayi svadhā pitṛṣu sā tvayi
agnīṣomā pathikṛtā syonaṃ devebhyo ratnaṃ dadhathur vi lokam
upa preṣyantaṃ pūṣaṇaṃ yo vahāty añjoyānaiḥ pathibhis tatra gacchatam
pūṣā tvetaś cyāvayatu pra vidvān anaṣṭapaśur bhuvanasya gopāḥ
sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ
āyur viśvāyuḥ pari pātu tvā pūṣā tvā pātu prapathe purastāt
yatrāsate sukṛto yatra ta īyus tatra tvā devaḥ savitā dadhātu
imau yunajmi te vahnī asunītāya voḍhave
tābhyāṃ yamasya sādanaṃ samitīś cāva gacchatāt
etat tvā vāsaḥ prathamaṃ nv āgann apaitad ūha yad ihābibhaḥ purā
iṣṭāpūrtam anusaṃkrāma vidvān yatra te dattaṃ bahudhā vibandhuṣu
agner varma pari gobhir vyayasva saṃ prorṇuṣva medasā pīvasā ca
net tvā dhṛṣṇur harasā jarhṛṣāṇo dadhṛg vidhakṣan parīṅkhayātai
daṇḍaṃ hastād ādadāno gatāsoḥ saha śrotreṇa varcasā balena
atraiva tvam iha vayaṃ suvīrā viśvā mṛdho abhimātīr jayema
dhanuḥ hastāt ādadānaḥ mṛtasya saha kṣatreṇa varcasā balena samāgṛbhāya vasu bhūri puṣṭam
arvāṅ tvam ehi upa jīva lokam
iyaṃ nārī patilokaṃ vṛṇānā ni padyata upa tvā martya pretam
dharmaṃ purāṇam anupālayantī tasyai prajāṃ draviṇaṃ ceha dhehi
ud īrṣva nāry abhi jīvalokaṃ gatāsum etam upa śeṣa ehi
hastagrābhasya dadhiṣos tavedaṃ patyur janitvam abhi saṃ babhūtha
apaśyaṃ yuvatiṃ nīyamānāṃ jīvāṃ mṛtebhyaḥ pariṇīyamānām
andhena yat tamasā prāvṛtāsīt prākto apācīm anayaṃ tad enām
prajānaty aghnye jīvalokaṃ devānāṃ panthām anusaṃcarantī
ayaṃ te gopatis taṃ juṣasva svargaṃ lokam adhi rohayainam
upa dyām upa vetasam avattaro nadīnām
agne pittam apām asi
yaṃ tvam agne samadahas tam u nir vāpaya punaḥ
kyāmbūr atra rohatu śāṇḍadūrvā vyalkaśā
idaṃ ta ekam pura ū ta ekaṃ tṛtīyena jyotiṣā saṃ viśasva
saṃveśane tanvā cārur edhi priyo devānāṃ parame sadhasthe
ut tiṣṭha prehi pra dravaukaḥ kṛṇuṣva salile sadhasthe
tatra tvaṃ pitṛbhiḥ saṃvidānaḥ saṃ somena madasva saṃ svadhābhiḥ
pra cyavasva tanvaṃ saṃ bharasva mā te gātrā vi hāyi mo śarīram
mano niviṣṭam anusaṃviśasva yatra bhūmer juṣase tatra gaccha
varcasā māṃ pitaraḥ somyāso añjantu devā madhunā ghṛtena
cakṣuṣe mā prataraṃ tārayanto jarase mā jaradaṣṭiṃ vardhantu
varcasā māṃ sam anaktv agnir medhāṃ me viṣṇur ny anaktv āsan
rayiṃ me viśve ni yacchantu devāḥ syonā māpaḥ pavanaiḥ punantu
mitrāvaruṇā pari mām adhātām ādityā mā svaravo vardhayantu
varco ma indro ny anaktu hastayor jaradaṣṭiṃ mā savitā kṛṇotu
yo mamāra prathamo martyānāṃ yaḥ preyāya prathamo lokam etam
vaivasvataṃ saṃgamanaṃ janānāṃ yamaṃ rājānaṃ haviṣā saparyata
parā yāta pitara ā ca yātāyaṃ vo yajño madhunā samaktaḥ
datto asmabhyaṃ draviṇeha bhadraṃ rayiṃ ca naḥ sarvavīraṃ dadhāta
kaṇvaḥ kakṣīvān purumīḍho agastyaḥ śyāvāśvaḥ sobhary arcanānāḥ
viśvāmitro 'yaṃ jamadagnir atrir avantu naḥ kaśyapo vāmadevaḥ
viśvāmitra jamadagne vasiṣṭha bharadvāja gotama vāmadeva
śardir no atrir agrabhīn namobhiḥ susaṃśāsaḥ pitaro mṛḍatā naḥ
kasye mṛjānā ati yanti ripram āyur dadhānāḥ prataraṃ navīyaḥ
āpyāyamānāḥ prajayā dhanenādha syāma surabhayo gṛheṣu
añjate vy añjate sam añjate kratuṃ rihanti madhunābhy añjate
sindhor ucchvāse patayantam ukṣaṇaṃ hiraṇyapāvāḥ paśum āsu gṛhṇate
yad vo mudraṃ pitaraḥ somyaṃ ca teno sacadhvaṃ svayaśaso hi bhūta
te arvāṇaḥ kavaya ā śṛṇota suvidatrā vidathe hūyamānāḥ
ye atrayo aṅgiraso navagvā iṣṭāvanto rātiṣāco dadhānāḥ
dakṣiṇāvantaḥ sukṛto ya u sthāsadyāsmin barhiṣi mādayadhvam
adhā yathā naḥ pitaraḥ parāsaḥ pratnāso agna ṛtam āśaśānāḥ
śucīd ayan dīdhyata ukthaśasaḥ kṣāmā bhindanto aruṇīr apa vran
sukarmānaḥ suruco devayanto ayo na devā janimā dhamantaḥ
śucanto agniṃ vāvṛdhanta indram urvīm gavyāṃ pariṣadaṃ no akran
ā yūtheva kṣumati paśvo akhyad devānāṃ janimānty ugraḥ
martāsaś cid urvaśīr akṛpran vṛdhe cid arya uparasyāyoḥ
akarma te svapaso abhūma ṛtam avasrann uṣaso vibhātīḥ
viśvaṃ tad bhadraṃ yad avanti devā bṛhad vadema vidathe suvīrāḥ
indro mā marutvān prācyā diśaḥ pātu bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
dhātā mā nirṛtyā dakṣiṇāyā diśaḥ pātu bāhucyutā pṛthivī dyāṃ ivopari
lokakṛtaḥ pathikṛto yajāmahe ye devānāṃ hutabhāgā iha stha
aditir mādityaiḥ pratīcyā diśaḥ pātu bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
somo mā viśvair devair udīcyā diśaḥ pātu bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
dhartā ha tvā dharuṇo dhārayātā ūrdhvaṃ bhānuṃ savitā dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
prācyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
dakṣiṇāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
pratīcyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
udīcyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
dhruvāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
ūrdhvāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari
lokakṛtaḥ pathikṛto yajāmahe ye devānāṃ hutabhāgā iha stha
dhartāsi dharuṇo 'si vaṃsago 'si
udapūr asi madhupūr asi vātapūr asi
itaś ca māmutaś cāvatāṃ yame iva yatamāne yad aitam
pra vāṃ bharan mānuṣā devayanto ā sīdatāṃ svam u lokaṃ vidāne
svāsasthe bhavatam indave no yuje vāṃ brahma pūrvyaṃ namobhiḥ
vi śloka eti pathyeva sūriḥ śṛṇvantu viśve amṛtāsa etat
trīṇi padāni rūpo anv arohac catuṣpadīm anv etad vratena
akṣareṇa prati mimīte arkam ṛtasya nābhāv abhi saṃ punāti
devebhyaḥ kam avṛṇīta mṛtyuṃ prajāyai kim amṛtaṃ nāvṛṇīta
bṛhaspatir yajñam atanuta ṛṣiḥ priyāṃ yamas tanvam ā rireca
tvam agna īḍito jātavedo 'vāḍḍhavyāni surabhīṇi kṛtvā
prādāḥ pitṛbhyaḥ svadhayā te akṣann addhi tvaṃ deva prayatā havīṃṣi
āsīnāso aruṇīnām upasthe rayiṃ dhatta dāśuṣe martyāya
putrebhyaḥ pitaras tasya vasvaḥ pra yacchata ta ihorjaṃ dadhāta
agniṣvāttāḥ pitara eha gacchata sadaḥsadaḥ sadata supraṇītayaḥ
atto havīṃṣi prayatāni barhiṣi rayiṃ ca naḥ sarvavīraṃ dadhāta
upahūtā naḥ pitaraḥ somyāso barhiṣyeṣu nidhiṣu priyeṣu
ta ā gamantu ta iha śruvantv adhi bruvantu te 'vantv asmān
ye naḥ pituḥ pitaro ye pitāmahā anūjahire somapīthaṃ vasiṣṭhāḥ
tebhir yamaḥ saṃrarāṇo havīṃṣy uśann uśadbhiḥ pratikāmam attu
ye tātṛṣur devatrā jehamānā hotrāvidaḥ stomataṣṭāso arkaiḥ
āgne yāhi sahasraṃ devavandaiḥ satyaiḥ kavibhir ṛṣibhir gharmasadbhiḥ
ye satyāso havirado haviṣpā indreṇa devaiḥ sarathaṃ tureṇa
āgne yāhi suvidatrebhir arvāṅ paraiḥ pūrvair ṛṣibhir gharmasadbhiḥ
upa sarpa mātaraṃ bhūmim etām uruvyacasaṃ pṛthivīṃ suśevām
ūrṇamradāḥ pṛthivī dakṣiṇāvata eṣā tvā pātu prapathe purastāt
ucchvañcasva pṛthivi mā ni bādhathāḥ sūpāyanāsmai bhava sūpasarpaṇā
mātā putraṃ yathā sicābhy enaṃ bhūma ūrṇuhi
ucchvañcamānā pṛthivī su tiṣṭhatu sahasraṃ mita upa hi śrayantām
te gṛhāso ghṛtaścutaḥ syonā viśvāhāsmai śaraṇāḥ santv atra
ut te stabhnāmi pṛthivīṃ tvat parīmaṃ logaṃ nidadhan mo aham riṣam
etāṃ sthūṇāṃ pitaro dhārayanti te tatra yamaḥ sādanā te kṛṇotu
imam agne camasaṃ mā vi jihvaraḥ priyo devānām uta somyānām
ayaṃ yaś camaso devapānas tasmin devā amṛtā mādayantām
atharvā pūrṇam camasam yam indrāyābibhar vājinīvate
tasmin kṛṇoti sukṛtasya bhakṣaṃ tasmin induḥ pavate viśvadānim
yat te kṛṣṇaḥ śakuna ātutoda pipīlaḥ sarpa uta vā śvāpadaḥ
agniṣ ṭad viśvād agadaṃ kṛṇotu somaś ca yo brāhmaṇāṁ āviveśa
payasvatīr oṣadhayaḥ payasvan māmakaṃ payaḥ
apāṃ payaso yat payas tena mā saha śumbhatu
imā nārīr avidhavāḥ supatnīr āñjanena sarpiṣā saṃ spṛśantām
anaśravo anamīvāḥ suratnā ā rohantu janayo yonim agre
saṃ gacchasva pitṛbhiḥ saṃ yameneṣṭāpūrtena parame vyoman
hitvāvadyaṃ punar astam ehi saṃ gacchatāṃ tanvā suvarcāḥ
ye naḥ pituḥ pitaro ye pitāmahā ya āviviśur urv antarikṣam
tebhyaḥ svarāḍ asunītir no adya yathāvaśaṃ tanvaḥ kalpayāti
śaṃ te nīhāro bhavatu śaṃ te pruṣvāva śīyatām
śītike śītikāvati hlādike hlādikāvati
maṇḍūky apsu śaṃ bhuva imaṃ sv agniṃ śamaya
vivasvān no abhayaṃ kṛṇotu yaḥ sutrāmā jīradānuḥ sudānuḥ
iheme vīrā bahavo bhavantu gomad aśvavan mayy astu puṣṭam
vivasvān no amṛtatve dadhātu paraitu mṛtyur amṛtaṃ na aitu
imān rakṣatu puruṣān ā jarimṇo mo sv eṣām asavo yamaṃ guḥ
yo dadhre antarikṣe na mahnā pitṝṇāṃ kaviḥ pramatir matīnām
tam arcata viśvamitrā havirbhiḥ sa no yamaḥ prataraṃ jīvase dhāt
ā rohata divam uttamām ṛṣayo mā bibhītana
somapāḥ somapāyina idaṃ vaḥ kriyate havir aganma jyotir uttamam
pra ketunā bṛhatā bhāty agnir ā rodasī vṛṣabho roravīti
divaś cid antād upa mām ud ānaḍ apām upasthe mahiṣo vavardha
nāke suparṇam upa yat patantaṃ hṛdā venanto abhyacakṣata tvā
hiraṇyapakṣaṃ varuṇasya dūtaṃ yamasya yonau śakunaṃ bhuraṇyum
indra kratuṃ na ā bhara pitā putrebhyo yathā
śikṣā ṇo asmin puruhūta yāmani jīvā jyotir aśīmahi
apūpāpihitān kumbhān yāṃs te devā adhārayan
te te santu svadhāvanto madhumanto ghṛtaścutaḥ
yās te dhānā anukirāmi tilamiśrāḥ svadhāvatīḥ
tās te santu vibhvīḥ prabhvīs tās te yamo rājānu manyatām
punar dehi vanaspate ya eṣa nihitas tvayi
yathā yamasya sādana āsātai vidathā vadan
ā rabhasva jātavedas tejasvaddharo astu te
śarīram asya saṃ dahāthainaṃ dhehi sukṛtām u loke
ye te pūrve parāgatā apare pitaraś ca ye
tebhyo ghṛtasya kulyaitu śatadhārā vyundatī
etad ā roha vaya unmṛjānaḥ svā iha bṛhad u dīdayante
abhi prehi madhyato māpa hāsthāḥ pitṝṇāṃ lokaṃ prathamo yo atra
ā rohata janitrīṃ jātavedasaḥ pitṛyānaiḥ saṃ va ā rohayāmi
avāḍḍhavyeṣito havyavāha ījānaṃ yuktāḥ sukṛtāṃ dhatta loke
devā yajñam ṛtavaḥ kalpayanti haviḥ puroḍāśaṃ sruco yajñāyudhāni
tebhir yāhi pathibhir devayānair yair ījānāḥ svargaṃ yanti lokam
ṛtasya panthām anu paśya sādhv aṅgirasaḥ sukṛto yena yanti
tebhir yāhi pathibhiḥ svargaṃ yatrādityā madhu bhakṣayanti tṛtīye nāke adhi vi śrayasva
trayaḥ suparṇā uparasya māyū nākasya pṛṣṭhe adhi viṣṭapi śritāḥ
svargā lokā amṛtena viṣṭhā iṣam ūrjaṃ yajamānāya duhrām
juhūr dādhāra dyām upabhṛd antarikṣaṃ dhruvā dādhāra pṛthivīṃ pratiṣṭhām
pratīmāṃ lokā ghṛtapṛṣṭhāḥ svargāḥ kāmaṃ kāmaṃ yajamānāya duhrām
dhruva ā roha pṛthivīṃ viśvabhojasam antarikṣam upabhṛd ā kramasva
juhu dyāṃ gaccha yajamānena sākaṃ sruveṇa vatsena diśaḥ prapīnāḥ sarvā dhukṣvāhṛṇīyamānaḥ
tīrthais taranti pravato mahīr iti yajñakṛtaḥ sukṛto yena yanti
atrādadhur yajamānāya lokaṃ diśo bhūtāni yad akalpayanta
aṅgirasām ayanaṃ pūrvo agnir ādityānām ayanaṃ gārhapatyo dakṣiṇānām ayanaṃ dakṣiṇāgniḥ
mahimānam agner vihitasya brahmaṇā samaṅgaḥ sarva upa yāhi śagmaḥ
pūrvo agniṣ ṭvā tapatu śaṃ purastāc chaṃ paścāt tapatu gārhapatyaḥ
dakṣiṇāgniṣ ṭe tapatu śarma varmottarato madhyato antarikṣād diśodiśo agne pari pāhi ghorāt
yūyam agne śaṃtamābhis tanūbhir ījānam abhi lokaṃ svargam
aśvā bhūtvā pṛṣṭivāho vahātha yatra devaiḥ sadhamādaṃ madanti
śam agne paścāt tapa śaṃ purastāc cham uttarāc cham adharāt tapainam
ekas tredhā vihito jātavedaḥ samyag enaṃ dhehi sukṛtām u loke
śam agnayaḥ samiddhā ā rabhantāṃ prājāpatyaṃ medhyaṃ jātavedasaḥ
śṛtaṃ kṛṇvanta iha māva cikṣipan
yajña eti vitataḥ kalpamāna ījānam abhi lokaṃ svargam
tam agnayaḥ sarvahutaṃ juṣantāṃ prājāpatyaṃ medhyaṃ jātavedasaḥ
ījānaś citam ārukṣad agniṃ nākasya pṛṣṭhād divam utpatiṣyan
tasmai pra bhāti nabhaso jyotiṣīmānt svargaḥ panthāḥ sukṛte devayānaḥ
agnir hotādhvaryuṣ ṭe bṛhaspatir indro brahmā dakṣiṇatas te astu
huto 'yaṃ saṃsthito yajña eti yatra pūrvam ayanaṃ hutānām
apūpavān kṣīravāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān dadhivāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān drapsavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān ghṛtavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān māṃsavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān annavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān madhumāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān rasavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpavān apavāṃś carur eha sīdatu
lokakṛtaḥ pathikṛto yajāmahe ye devānāṃ hutabhāgā iha stha
apūpāpihitān kumbhān yāṃs te devā adhārayan
te te santu svadhāvanto madhumanto ghṛtaścutaḥ
yās te dhānā anukirāmi tilamiśrāḥ svadhāvatīḥ
tās te santūdbhvīḥ prabhvīs tās te yamo rājānu manyatām
akṣitiṃ bhūyasīm
drapsaś caskanda pṛthivīm anu dyām imaṃ ca yonim anu yaś ca pūrvaḥ
samānaṃ yonim anu saṃcarantaṃ drapsam juhomy anu sapta hotrāḥ
śatadhāraṃ vāyum arkaṃ svarvidaṃ nṛcakṣasas te abhi cakṣate rayim
ye pṛṇanti pra ca yacchanti sarvadā te duhrate dakṣiṇāṃ saptamātaram
kośaṃ duhanti kalaśaṃ caturbilam iḍāṃ dhenuṃ madhumatīṃ svastaye
ūrjaṃ madantīm aditiṃ janeṣv agne mā hiṃsīḥ parame vyoman
etat te devaḥ savitā vāso dadāti bhartave
tat tvaṃ yamasya rājye vasānas tārpyaṃ cara
dhānā dhenur abhavad vatso asyās tilo 'bhavat
tāṃ vai yamasya rājye akṣitām upa jīvati
etās te asau dhenavaḥ kāmadughā bhavantu
enīḥ śyenīḥ sarūpā virūpās tilavatsā upa tiṣṭhantu tvātra
enīr dhānā hariṇīḥ śyenīr asya kṛṣṇā dhānā rohiṇīr dhenavas te
tilavatsā ūrjam asmai duhānā viśvāhā santv anapasphurantīḥ
vaiśvānare havir idaṃ juhomi sāhasraṃ śatadhāram utsam
sa bibharti pitaraṃ pitāmahān prapitāmahān bibharti pinvamānaḥ
sahasradhāraṃ śatadhāram utsam akṣitaṃ vyacyamānaṃ salilasya pṛṣṭhe
ūrjaṃ duhānam anapasphurantam upāsate pitaraḥ svadhābhiḥ
idaṃ kasāmbu cayanena citaṃ tat sajātā ava paśyateta
martyo 'yam amṛtatvam eti tasmai gṛhān kṛṇuta yāvatsabandhu
ihaivaidhi dhanasanir ihacitta ihakratuḥ
ihaidhi vīryavattaro vayodhā aparāhataḥ
putraṃ pautram abhitarpayantīr āpo madhumatīr imāḥ
svadhāṃ pitṛbhyo amṛtaṃ duhānā āpo devīr ubhayāṃs tarpayantu
āpo agniṃ pra hiṇuta pitṝṃr upemaṃ yajñaṃ pitaro me juṣantām
āsīnām ūrjam upa ye sacante te no rayiṃ sarvavīraṃ ni yacchān
sam indhate amartyaṃ havyavāhaṃ ghṛtapriyam
sa veda nihitān nidhīn pitṝn parāvato gatān
yaṃ te manthaṃ yam odanaṃ yan māṃsaṃ nipṛṇāmi te
te te santu svadhāvanto madhumanto ghṛtaścutaḥ
yās te dhānā anukirāmi tilamiśrāḥ svadhāvatīḥ
tās te santūdbhvīḥ prabhvīs tās te yamo rājānu manyatām
idaṃ pūrvam aparaṃ niyānaṃ yenā te pūrve pitaraḥ paretāḥ
purogavā ye abhiṣāco asya te tvā vahanti sukṛtām u lokam
sarasvatīṃ devayanto havante sarasvatīm adhvare tāyamāne
sarasvatīṃ sukṛto havante sarasvatī dāśuṣe vāryaṃ dāt
sarasvatīṃ pitaro havante dakṣiṇā yajñam abhinakṣamāṇāḥ
āsadyāsmin barhiṣi mādayadhvam anamīvā iṣa ā dhehy asme
sarasvati yā sarathaṃ yayāthokthaiḥ svadhābhir devi pitṛbhir madantī
sahasrārgham iḍo atra bhāgaṃ rāyaspoṣaṃ yajamānāya dhehi
pṛthivīṃ tvā pṛthivyām ā veśayāmi devo no dhātā pra tirāty āyuḥ
parā paraitā vasuvid vo astv adhā mṛtāḥ pitṛṣu saṃ bhavantu
ā pra cyavethām apa tan mṛjethāṃ yad vām abhibhā atrocuḥ
asmād etam aghnyau tad vaśīyo dātuḥ pitṛṣv ihabhojanau mama
eyam agan dakṣiṇā bhadrato no anena dattā sudughā vayodhāḥ
yauvane jīvān upapṛñcatī jarā pitṛbhya upasaṃparāṇayād imān
idaṃ pitṛbhyaḥ pra bharāmi barhir jīvaṃ devebhya uttaraṃ stṛṇāmi
tad ā roha puruṣa medhyo bhavan prati tvā jānantu pitaraḥ paretam
ā idam barhiḥ asadaḥ
medhyaḥ abhūḥ
prati tvā jānantu pitaraḥ paretam
yathāparu tanvam sam bharasva
gātrāṇi te brahmaṇā kalpayāmi
parṇo rājāpidhānaṃ carūṇām ūrjo balaṃ saha ojo na āgan
āyur jīvebhyo vidadhad dīrghāyutvāya śataśāradāya
ūrjo bhāgo ya imaṃ jajānāśmānnānām ādhipatyaṃ jagāma
tam arcata viśvamitrā havirbhiḥ sa no yamaḥ prataraṃ jīvase dhāt
yathā yamāya harmyam avapan pañca mānavāḥ
evā vapāmi harmyaṃ yathā me bhūrayo 'sata
idaṃ hiraṇyaṃ bibhṛhi yat te pitābibhaḥ purā
svargaṃ yataḥ pitur hastaṃ nir mṛḍḍhi dakṣiṇam
ye ca jīvā ye ca mṛtā ye jātā ye ca yajñiyāḥ
tebhyo ghṛtasya kulyaitu madhudhārā vyundatī
vṛṣā matīnāṃ pavate vicakṣaṇaḥ sūro ahnāṃ pratarītoṣasāṃ divaḥ
prāṇaḥ sindhūnāṃ kalaśāṁ acikradad indrasya hārdim āviśan manīṣayā
tveṣas te dhūma ūrṇotu divi ṣaṃ chukra ātataḥ
sūro na hi dyutā tvaṃ kṛpā pāvaka rocase
pra vā etīndur indrasya niṣkṛtiṃ sakhā sakhyur na pra mināti saṃgiraḥ
marya iva yoṣāḥ sam arṣase somaḥ kalaśe śatayāmanā pathā
akṣann amīmadanta hy ava priyāṁ adhūṣata
astoṣata svabhānavo viprā yaviṣṭhā īmahe
ā yāta pitaraḥ somyāso gambhīraiḥ pathibhiḥ pitṛyāṇaiḥ
āyur asmabhyaṃ dadhataḥ prajāṃ ca rāyaś ca poṣair abhi naḥ sacadhvam
parā yāta pitaraḥ somyāso gambhīraiḥ pathibhiḥ pūryāṇaiḥ
adhā māsi punar ā yāta no gṛhān havir attuṃ suprajasaḥ suvīrāḥ
yad vo agnir ajahād ekam aṅgaṃ pitṛlokaṃ gamayaṃ jātavedāḥ
tad va etat punar ā pyāyayāmi sāṅgāḥ svarge pitaro mādayadhvam
abhūd dūtaḥ prahito jātavedāḥ sāyaṃ nyahna upavandyo nṛbhiḥ
prādāḥ pitṛbhyaḥ svadhayā te akṣann addhi tvaṃ deva prayatā havīṃṣi
asau hā iha te manaḥ kakutsalam iva jāmayaḥ
abhy enaṃ bhūma ūrṇuhi
śumbhantāṃ lokāḥ pitṛṣadanāḥ pitṛṣadane tvā loka ā sādayāmi
ye asmākaṃ pitaras teṣāṃ barhir asi
ud uttamaṃ varuṇa pāśam asmad avādhamaṃ śrathāya
adhā vayam āditya vrate tavānāgaso aditaye syāma
prāsmat pāśān varuṇa muñca sarvān yaiḥ samāme badhyate yair vyāme
adhā jīvema śaradaṃ śatāni tvayā rājan gupitā rakṣamāṇāḥ
agnaye kavyavāhanāya svadhā namaḥ
somāya pitṛmate svadhā namaḥ
pitṛbhyaḥ somavadbhyaḥ svadhā namaḥ
yamāya pitṛmate svadhā namaḥ
etat te pratatāmaha svadhā ye ca tvām anu
etat te tatāmaha svadhā ye ca tvām anu
etat te tata svadhā
svadhā pitṛbhyaḥ pṛthiviṣadbhyaḥ
svadhā pitṛbhyo antarikṣasadbhyaḥ
svadhā pitṛbhyo diviṣadbhyaḥ
namo vaḥ pitara ūrje namo vaḥ pitaro rasāya
namo vaḥ pitaro bhāmāya namo vaḥ pitaro manyave
namo vaḥ pitaro yad ghoraṃ tasmai namo vaḥ pitaro yat krūraṃ tasmai
namaḥ vaḥ pitaraḥ yat śivam tasmai
namaḥ vaḥ pitaraḥ yat syonam tasmai
namaḥ vaḥ pitaraḥ
svadhā vaḥ pitaraḥ
ye 'tra pitaraḥ pitaro ye 'tra yūyaṃ stha yuṣmāṃs te 'nu yūyaṃ teṣāṃ śreṣṭhā bhūyāstha
ya iha pitaro jīvā iha vayaṃ smaḥ
asmāṃs te 'nu vayaṃ teṣāṃ śreṣṭhā bhūyāsma
ā tvāgna idhīmahi dyumantaṃ devājaram
yad gha sā te panīyasī samid dīdayati dyavi
iṣaṃ stotṛbhya ā bhara
candramā apsv antar ā suparṇo dhāvate divi
na vo hiraṇyanemayaḥ padaṃ vindanti vidyuto vittaṃ me asya rodasī
indrasya nāma gṛhṇanta ṛṣayo jaṅgiḍaṃ daduḥ
devā yaṃ cakrur bheṣajam agre viṣkandhadūṣaṇam
sa no rakṣatu jaṅgiḍo dhanapālo dhaneva
devā yaṃ cakrur brāhmaṇāḥ paripāṇam arātiham
durhārdaḥ saṃghoraṃ cakṣuḥ pāpakṛtvānam āgamam
tāṃs tvaṃ sahasracakṣo pratībodhena nāśaya paripāṇo 'si jaṅgiḍaḥ
pari mā divaḥ pari mā pṛthivyāḥ pary antarikṣāt pari mā vīrudbhyaḥ
pari mā bhūtāt pari mota bhavyād diśo diśo jaṅgiḍaḥ pātv asmān
ya ṛṣṇavo devakṛtā ya uto vavṛte 'nyaḥ
sarvāṃstān viśvabheṣajo 'rasāṁ jaṅgiḍas karat
rātriṃ rātrim aprayātaṃ bharanto 'śvāyeva tiṣṭhate ghāsam asmai
rāyaspoṣeṇa sam iṣā madanto mā te agne prativeśā riṣāma
yā te vasor vāta iṣuḥ sā ta eṣā tayā no mṛḍa
rāyaspoṣeṇa sam iṣā madanto mā te agne prativeśā riṣāma
sāyaṃ sāyaṃ gṛhapatir no agniḥ prātaḥ prātaḥ saumanasasya dātā
vasorvasor vasudāna edhi vayaṃ tvendhānās tanvaṃ puṣema
prātaḥprātar gṛhapatir no agniḥ sāyaṃ sāyaṃ saumanasasya dātā
vasorvasor vasudāna edhīndhānās tvā śataṃhimā ṛdhema
apaścā dagdhānnasya bhūyāsam
annādāyānnapataye rudrāya namo agnaye
sabhyaḥ sabhāṃ me pāhi ye ca sabhyāḥ sabhāsadaḥ
tvām indrā puruhūta viśvam āyur vyaśnavan
aharahar balim it te haranto 'śvāyeva tiṣṭhate ghāsam agne
