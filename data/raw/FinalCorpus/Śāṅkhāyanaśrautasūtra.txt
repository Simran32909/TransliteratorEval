yajñaṃ vyākhyāsyāmaḥ
sa trayāṇāṃ varṇānām
brāhmaṇakṣatriyayor vaiśyasya ca
asaṃyujya vidhīyamānaṃ sādhāraṇam
saṃyogād vyavatiṣṭhate
yajñopavītī devakarmāṇi karoti
prācīnāpavītī pitryāṇi
ācamanaprabhṛti yenādhikaraṇena saṃyujyeta na tena vyāvarteta
na ca vyaveyāt
ity āvṛtāṃ lakṣaṇā
uddeśaḥ
uttarata upācāraḥ
prāṅnyāyāni devakarmāṇi
dakṣiṇānyāyāni pitryāṇi
āsīnanyāyam bāhvṛcyam
vacanāt sthānam
hotā ca kuryād anādiṣṭam
triprabhṛtiṣv ṛggaṇeṣu prathamottamayos trir vacanam anyatra japebhyaḥ
uttamasya ca chandomānasya ūrdhvam ādivyañjanāt sthāna oṃkāraḥ plutas trimātraḥ śuddhaḥ
makārānto vā
taṃ praṇava ity ācakṣate
avasāne makārāntaṃ sarveṣv ṛggaṇeṣu sapuronuvākyeṣu
tenārdharcam uttarasyāḥ saṃdhāyāvasyati pādaṃ vā tat saṃtatam ity ācakṣate
sa sarveṣām ṛggaṇānāṃ dharmo ye karmasaṃyogena codyante
vidūreṣv api karmasv antareṇa prathamāṃ paridhānīyām ca saṃtānārtho 'rdharcena kāṅkṣati
ardharcanyāyāś carcaḥ
vacanād anyat
uccairnyāyaś cargvedaḥ
vacanād upāṃśutā
saṃsvāranyāyatā ca śabdānām
aikasvaryaṃ ca
uccaistarāṃ praṇavaḥ puronuvākyāyāḥ
praṇavād yājyā uccaistarām
uccaistarām vaṣaṭkāraḥ
samo vā
praṇavo ye yajāmahe vaṣaṭkāraḥ saṃpraiṣāḥ praiṣāś ca uccair upāṃśu haviḥṣu
devatānāmadheyaṃ ca upāṃśu nigamasthāneṣu
bhūr bhuva iti purastāj japaḥ
ye yajāmahe vauṣaḍ ojaḥ sahaḥ saha ojaḥ svar ity upariṣṭād iti catuṣṭayaṃ sarvāsu yājyāsu
anuyājeṣu tu ye yajāmahe nāsti
anuvaṣaṭkāre ca
plutena yājyāntena vaṣaṭkārasya saṃdhānam
aplutena vā
tad upāṃśuyāje nāsti
plāvayed ākāram āvāhanam
yeyajāmahaḥ plutādiḥ purastād yājyānām
caturmātrā yājñikī plutiḥ
saṃdhyakṣarāṇāṃ tālusthāne ā3ikārī bhavataḥ
oṣṭhyasthāne ā3ukārī bhavataḥ
anyāni prakṛtyākṣarāṇi
ekāraukārau ca pragṛhyau
yājyānte
visarjanīyo riphito repham āpadyate
lupyate 'riphitaḥ
anusvāraṃ makāraḥ
anyāni prakṛtyā vyañjanāni
aukāro vaṣaṭkāre caturmātraḥ
ṣakārācca uttaro 'kāraḥ
prakṛtyā vobhau
pūrvo vā prakṛtyā
prakṛtyākāra iti jātūkarṇyaḥ
bārhatarāthantaraṃ vaṣaṭkuryāt purastāddīrgham upariṣṭāddhrasvam
upariṣṭācca yeyajāmahād devatādeśanaṃ sapuronuvākye
sapraiṣe tu na vidyate
juhotīty ukte sarpiḥ pratīyeta
svāhākāro 'nte homamantrāṇām
samidādhānamantrāṇāṃ ca
mantrapṛthaktvāt karmapṛthaktvam
itikaraṇaś ca mantrānte
mantrāntena karaṇeṣu karmaṇaḥ saṃnipātanam
saṃpreṣito 'nvāha
tathā yajati
ity etat sārvayajñikam
upoṣya paurṇamāsena haviṣā yajate tathā āmāvāsyena
dve paurṇamāsyau amāvāsye ca
yām pari astamayam pūrṇaḥ udiyāt yām ca astamite te paurṇamāsyau
śvas na draṣṭā iti yat ahar ca na dṛśyeta te amāvāsye
tatrejyāyām yāthākāmī
iti paurṇamāsyām iti amāvāsyāyām iti upadeśāt vyavatiṣṭhante
tad saṃyuktāḥ ca śabdāḥ
samānam anyat
ubhayatra āgneyaḥ puroḍāśaḥ
agnīṣomīyaḥ upāṃśuyājaḥ vaiṣṇavaḥ vā
aindrāgnaḥ a saṃnayataḥ dvitīyaḥ amāvāsyāyām
aindram sāṃnāyyam saṃnayataḥ māhendram vā
vaiṣṇavaṃ tv asaṃnayann upāṃśuyājam
āmantrito hotāntareṇotkaraṃ praṇītāś ca pratipadya dakṣiṇena prapadena barhirākramaṇam
vedyantasaṃmitā paścātpārṣṇiḥ
vikramya ca sthānam
agnaye samidhyamānāyeti saṃpreṣitaḥ
kaṃ prapadye taṃ prapadye yat te prajāpate śaraṇaṃ chandas tat prapadye yāvat te viṣṇo veda tāvat te kariṣyāmi devena savitā prasūta ārtvijyam kariṣyāmi namo 'gnaye upadraṣṭre namo vāyava upaśrotre nama ādityāya anukhyātre juṣṭām adya devebhyo vācaṃ vadiṣyāmi śuśrūṣeṇyāṃ manuṣyebhyaḥ svadhāvatīṃ pitṛbhyaḥ pratiṣṭhāṃ viśvasmai bhūtāya praśāsta ātmanā prajayā paśubhiḥ prajāpatiṃ prapadye 'bhayaṃ no 'stu prājāpatyam anuvakṣyāmi vāg ārtvijyam kariṣyati vācaṃ prapadye bhūr bhuvaḥ svar iti japitvā
trir hiṃkṛtya
pra vo vājā ity upasaṃdhāya madhyamayā vācā
agna ā yāhi vītaya īḍenya iti tṛcau
agniṃ dūtaṃ vṛṇīmaha ity ekā
samidhyamāno 'dhvara ity ekā
tisraḥ sāptadaśye
tad anyatra sāyanābhyāṃ darśapūrṇamāsābhyām
samiddho 'gna āhuteti dve
agne mahān asi brāhmaṇa bhārateti praṇavena saṃdhāya
amuto 'rvāñci yajamānasya trīṇyārṣeyāṇy abhivyāhṛtya
ṣaṭ tu dvigotrasya
purohitapravareṇābrāhmaṇasya
mānaveti vā sarveṣām
deveddho manviddha ṛṣiṣṭuto viprānumaditaḥ kaviśasto brahmasaṃśito ghṛtāhavana ity avasāya
praṇīr yajñānāṃ rathīr adhvarāṇām atūrto hotā tūrṇir havyavāḍ ity avasāya
āspātram juhūr devānāṃ camaso devapāno 'rāṁ iva agne nemir devāṃstvaṃ paribhūr asi ity avasāya
vyavasyann āvāhayati devatāḥ
āvaha devān yajamānāya
agnim agna āvaha somam āvahety ājyabhāgau
agnim āvahāgnīṣomāvāvaha viṣṇuṃ vā agnīṣomāvāvahendrāgnī āvahendram āvaha mahendraṃ vā
devān ājyapān āvaha
agniṃ hotrāyāvaha
svaṃ mahimānam āvaha
ā ca vaha jātavedaḥ suyajā ca yajety āvāhya
upaviśyordhvajānur dakṣiṇena prādeśena bhūmim anvārabhya japati
asyai pratiṣṭhāyai mā chitsi pṛthivi mātar mā mā hiṃsīr mā modoṣīr madhu maniṣye madhu vaniṣye madhu janiṣye madhumatīm adya devebhyo vācaṃ vadiṣyāmi cāruṃ manuṣyebhya idam ahaṃ pañcadaśena vajreṇa pāpmānam bhrātṛvyam avabādha iti
saptadaśena vā
mānuṣa ity uktaḥ
deva savitar etaṃ tvā vṛṇate saha pitrā vaiśvānareṇendra pūṣan bṛhaspate pra ca vada pra ca yaja vasūnāṃ rātau syāma rudrāṇām omyāyāṃ svādityā ādityā anehaso yad asya hotṛvūrye jihmaṃ cakṣuḥ parāpatāt
agniṣṭat punar ābharāj jātavedā vicarṣaṇir iti
pravṛto japitvā
upotthāyādhvaryor dakṣiṇena prādeśena dakṣiṇam aṃsam anvārabhya japati savyena agnīdho dakṣiṇam
indram anvārabhāmahe hotṛvūrye purohitam
yenāyann uttamaṃ svar devā aṅgiraso divam
ṣaṣṭiśca adhvaryū navatiśca pāśā antarā dyāvāpṛthivī vicṛttāḥ
sinanti pākam adhi dhīra emi syone me dyāvāpṛthivī ubhe ime
iti
ṣaṇ morvīr aṃhasaḥ pāntu dyauś ca pṛthivī cāhaś ca rātriś cāpaś cauṣadhayaścetyavasṛjya
aindrīm āvṛtam āvarta ādityasya āvṛtam anvāvarta iti dakṣiṇaṃ bāhum anvāvṛtya
nirastaḥ parāvasur yo 'smān dveṣṭi yaṃ ca vayaṃ dviṣmas tena saheti hotṛṣadanāt śuṣkaṃ tṛṇam ubhayataḥ praticchidya dakṣiṇāparam avāntaradeśaṃ nirasya
apa upaspṛśya
aśuṣkam udagagraṃ nidhāya
idam aham arvāvasoḥ sadasi sīdāmīty upaviśya
dakṣiṇottaram upastham kṛtvā prāñcau pāṇī pragṛhya japati
namo dyāvāpṛthivībhyāṃ hotṛbhyāṃ pūrvasūbhyāṃ viśvakarmāṇau tanūpau me sthas tanvaṃ me pātaṃ mā mā hiṃsiṣṭaṃ mā mā saṃtāptam ity āhavanīyaṃ prekṣya gārhapatyaṃ ca
udak saṃsarpann āhaiṣa vām ākāśa iti
viśve devāḥ śāstana tad adya vāco namo mahadbhya iti japitvā
agnir hotā vettu agnir hotraṃ vettu prāvitraṃ sādhu te yajamāna devatety avasāya
yo 'gniṃ hotāram avṛthā ity upāṃśu
ghṛtavatīm adhvaryo srucam āsyasva devayuvaṃ viśvavārām īḍāmahai devān īḍe 'nyān namasyāma namasyān yajāma yajñiyān iti sruvāv ādāpya pañca prayājān yajati
samidhaḥ samidho 'gna ājyasya vyantv iti prathamaḥ
ājyasya vetv iti dvitīyaḥ
narāśaṃso 'gna ājyasya vetv iti dvitīyo vasiṣṭhaśunakānām atrivadhryaśvānāṃ kaṇvasaṃkṛtīnāṃ rājanyānāṃ prajākāmānāṃ ca
iḍo 'gna ājyasya vyantv iti tṛtīyaḥ
barhir agna ājyasya vetv iti caturthaḥ
svāhāgniṃ svāhā somaṃ svāhāgniṃ svāhāgnīṣomau viṣṇuṃ vā svāhā agnīṣomau svāhendrāgnī svāhendraṃ mahendraṃ vā svāhā devā ājyapā juṣāṇā agna ājyasya haviṣo vyantv iti prayājayājyāḥ
agnir vṛtrāṇi tvaṃ somāsi satpatir ity ājyabhāgau vārtraghnau paurṇamāsyām
agniḥ pratnena somagīrbhir ity amāvāsyāyāṃ vṛdhanvantau
juṣāṇo agnir ājyasya haviṣo vetu juṣāṇaḥ soma ājyasya haviṣo vetv iti yājye
agnir mūrdhety āgneyasya puronuvākyā
bhuvo yajñasyeti yājyā
agnīṣomāv imam ity upāṃśuyājasya puronuvākyā
juṣāṇāv agnīṣomāv ājyasya haviṣo vītām iti yājyā
idam viṣṇur vaṣaṭ te viṣṇav iti vaiṣṇavasya
juṣāṇo vā
agnīṣomā savedasā yuvam etāni ity agnīṣomīyasya
indrāgnī avasā pra carṣaṇibhya ity aindrāgnasya
endra sānasiṃ pra sasāhiṣa iti sāṃnāyyasya
mahān indro ya ojasā mahān indro nṛvad iti māhendrasya
indraṃ vo viśvato mādayasva haribhir iti indrasyāpratinidheḥ
piprīhi devān iti sviṣṭakṛtaḥ puronuvākyā
ayāḍ agnir agneḥ priyā dhāmāny ayāṭ somasya priyā dhāmāny ayāḍ agneḥ priyā dhāmāny ayāḍ agnīṣomayoḥ priyā dhāmāni viṣṇor vāyāḍ agnīṣomayoḥ priyā dhāmāny ayāḍ indrāgnyoḥ priyā dhāmāny ayāḍ indrasya priyā dhāmāni mahendrasya vāyāḍ devānām ājyapānāṃ priyā dhāmāni yakṣad agner hotuḥ priyā dhāmāni yakṣat svaṃ mahimānam āyajatām ejyā iṣaḥ kṛṇotu so 'dhvarā jātavedā juṣatāṃ havir agne yad adya viśo 'dhvarasyeti yājyā
vaṣaṭkṛtyopasparśanam
iḍām upahvāsyamānasya dakṣiṇasya pāṇeḥ pradeśinyām anakti uttame ca parvaṇi madhyame ca
vācaspatinā te hutasya prāśnāmi iṣe prāṇāya iti pūrvam añjanam adhare oṣṭhe nilipyati manasaspatinā te hutasya prāśnāmi ūrje udānāya iti uttara oṣṭhe uttaram
upaspṛśya dakṣiṇena uttara iḍām dhārayan a prasāritābhiḥ aṅgulibhiḥ a muṣṭi kṛtābhiḥ svayam pañcamam ādāya mukha saṃmitām dhārayan hṛdaya saṃmitām vā
upahūtaṃ bṛhat saha divā saha sūryeṇa saha cakṣuṣā upa māṃ bṛhat saha divā saha sūryeṇa saha cakṣuṣā hvayatām
upahūtaṃ vāmadevyaṃ sahāntarikṣeṇa saha vāyunā saha prāṇenopa māṃ vāmadevyaṃ sahāntarikṣeṇa saha vāyunā saha prāṇena hvayatām
upahūtaṃ rathantaraṃ saha pṛthivyā sahāgninā saha vācā saha paśubhir upa māṃ rathantaraṃ saha pṛthivyā sahāgninā saha vācā saha paśubhir hvayatām
upahūtaṃ sthāsnu bhuvanam upa māṃ sthāsnu bhuvanaṃ hvayatām
upahūtaṃ cariṣṇu bhuvanam upa māṃ cariṣṇu bhuvanaṃ hvayatām
upahūtaḥ sakhā bhakṣa upa māṃ sakhā bhakṣo hvayatām
upahūtāḥ sapta hotrā upa māṃ sapta hotrā hvayantām
upahūtā gāvaḥ sahāśiropa māṃ gāvaḥ sahāśirā hvayantām
upahūtā vāk saha prāṇenopa māṃ vāk saha prāṇena hvayatām
upahūtā vāk saha manasopa māṃ vāk saha manasā hvayatām
upahūteḍā vṛṣṭir upa mām iḍā vṛṣṭir hvayatām
upahūteḍā taturir upa mām iḍā taturir hvayatām
upahūtā he sāsi juṣasva meḍa iti japitvā iḍām upahvayate
iḍopahūtopahūteḍopāsmān iḍā hvayatām iḍopahūtā mānavī ghṛtapadī maitrāvaruṇī
brahma devakṛtam upahūtam
daivyā adhvaryava upahūtā upahūtā manuṣyā ya imam yajñam avānye ca yajñapatiṃ vardhān
upahūte dyāvāpṛthivī pūrvaje ṛtāvarī devī devaputre
upahūto 'yam yajamāna uttarasyāṃ devayajyāyām upahūto bhūyasi haviṣkaraṇa idaṃ me devā havir juṣantām iti tasminn upahūta ity upahūya
avaghrāya
antariḍaṃ catur avāniti
ante vā caturtham
iḍāsi syonāsi syonakṛt sā naḥ suprajāstve rāyaspoṣe dhāḥ
juṣṭe juṣṭiṃ te gameyopahūta upahavaṃ te 'śīya mukhasya tvā dyumnāya surabhyāsyatvāya prāśnāmīty uttareḍāṃ prāśya
itarām yajamānapañcamāḥ prāśya
ā mārjanād vāgyamanam
idam āpa iti tṛcenāntarvedi pavitravati mārjayante
parihṛte brahmabhāge 'nvāhāryam āharanti
eṣa dakṣiṇākālaḥ sarvāsām iṣṭīnām
nānvāhāryo 'sty ādiṣṭadakṣiṇāsu
eṣā te 'gne samit tayā vardhasva cā ca pyāyasva
vardhiṣīmahi ca vayam ā ca pyāsiṣīmahi
iti samidham anumantrya
trīn anuyājān yajati
devaṃ barhir vasuvane vasudheyasya vetu
devo narāśaṃso vasuvane vasudheyasya vetu
devo 'gniḥ sviṣṭakṛt sudraviṇā mandraḥ kaviḥ satyamanmā āyajī hotā hotur hotur āyajīyān agne yān devān ayāḍ yān apiprer ye te hotre 'matsatety avasāya
tāṃ sasanuṣīṃ hotrāṃ devaṃgamāṃ divi deveṣu yajñam erayemaṃ sviṣṭakṛccāgne hotā bhūr vasuvane vasudheyasya namovāke vīhīty anuyājayājyāḥ
sūktā brūhīty uktaḥ
idaṃ dyāvāpṛthivī bhadram abhūd ārdhma sūktavākam uta namovākam ṛdhyāsma sūktocyam agne tvaṃ sūktavāg asīty avasāya
upaśrutī divaspṛthivyor omanvatī te 'smin yajñe yajamāna dyāvāpṛthivī stām ity avasāya
śaṃgayī jīradānū atrasnū apravede urugavyūtī abhayam kṛtāv ity avasāya
vṛṣṭidyāvā rītyāpā śambhuvau mayobhuvā ūrjasvatī payasvatī sūpacaraṇā ca svadhicaraṇā ca tayor āvidīty avasāya
agnir havir ajuṣata avīvṛdhata maho jyāyo 'kṛta
somo havir ajuṣata avīvṛdhata maho jyāyo 'kṛta
agnir havir ajuṣatāvīvṛdhata maho jyāyo 'kṛta
agnīṣomau havir ajuṣetām avīvṛdhetāṃ maho jyāyo 'krātām
viṣṇur vā
agnīṣomau havir ajuṣetām avīvṛdhetāṃ maho jyāyo 'krātām
indrāgnī havir ajuṣetām avīvṛdhetāṃ maho jyāyo 'krātām
indro havir ajuṣata avīvṛdhata maho jyāyo 'kṛta
mahendro vā
devā ājyapā ājyam ajuṣanta avīvṛdhanta maho jyāyo 'krata
agnir hotreṇa havir ajuṣata avīvṛdhata maho jyāyo 'kṛta
asyām ṛdhaddhotrāyāṃ devaṃgamāyām āśāste 'yam yajamānaḥ
asāv asāv iti nāmanī yajamānasya abhivyāhṛtya uttarāṃ devayajyām āśāste bhūyo haviṣkaraṇam āśāsta āyur āśāste suprajāstvam āśāste divyaṃ dhāma āśāste
yad anena haviṣāśāste tad aśyāt tad ṛdhyāt tad asmai devā rāsantāṃ tad agnir devo devebhyo vanutāṃ vayam agneḥ pari mānuṣāḥ
iṣṭaṃ ca vītaṃ cābhūd ubhe cainam dyāvāpṛthivī aṃhasaḥ pātām eha gatir vām asyedaṃ ca namo devebhya iti
nama upeti barhiṣy añjaliṃ nidhāya japati
śaṃyor brūhīty uktas tacchaṃyor iti śaṃyorvākam uktvopaspṛśya
srugādāpanādi mandrayājyabhāgāntam
paraṃ madhyamayā
anuyājādyuttamayā
upāṃśu gārhapatye patnīsaṃyājaiś caranti
somaṃ tvaṣṭāraṃ devānāṃ patnīr agniṃ gṛhapatim iti yajati
rākāsinīvālyau prajākāmasya pūrve gṛhapateḥ
āpyāyasva saṃ te payāṃsīha tvaṣṭāraṃ tannas turīpaṃ devānāṃ patnīr uta gnā vyantu rākām aham yās te rāke sinīvāli yāsu bāhur agnir hotā gṛhapatir vayam u tvā gṛhapata iti
yathā ha tyad vasava iti japitveḍām upahvayate
upahūteyaṃ yajamānīti vā vikāraḥ
iḍāntāḥ patnīsaṃyājāḥ
śaṃyvantā vā
pra tvā muñcāmīti vedaṃ vimucya yoktram
añjalau patnyāḥ kṛtvā vedaṃ ca muktam
adbhir veda yoktre pariṣiñcan japati
kāmāya tvā vedo 'si yena tvaṃ veda devebhyo vedo 'bhavas tenāsmabhyaṃ veda edhi
vedo 'si vittir asi videyam karmāsi karaṇam asi kriyāsaṃ sanir asi sanitāsi saneyam
ghṛtavantam kulāyinaṃ rāyaspoṣaṃ sahasriṇam
vedo dadātu vājinam
iti vede patnīṃ vācayati
sa tṛṇāni pragṛhyāntareṇorū nyasyate
tantuṃ tanvann ity uttareṇa gārhapatyam ā barhiṣaḥ stīrtvā
āpṛṇo 'si sampṛṇaḥ prajayā mā paśubhir āpṛṇeti vedaśeṣam upasthāya
etenāgne brahmaṇāyāḍ yajñam jātavedā antaraḥ pūrvo 'smin niṣadya
sanvan saniṃ suvimucā vimuñca dhehyasmabhyaṃ draviṇam jātavedaḥ
ity āhavanīyam upasthāya
upaspṛśyotsṛjyate
vyākhyātau darśa pūrṇamāsau prakṛtiḥ iṣṭi paśubandhānām
anvayasya prakṛtiḥ iti ākhyā
antareṇa ājyabhāgau sviṣṭakṛtam ca yat ijyate tam āvāpaḥ iti ācakṣate
tat pradhānam
tad aṅgāni itarāṇi
teṣām a bhinna kāle arthe vibhavaḥ
tantra lakṣaṇam tat
pradānam uccāvacābhiḥ devatābhiḥ saṃyujya śrūyate
tatra devatā vikāre tad devate yājyā puronuvākye
nigama sthāneṣu ca sā devatā upalakṣyate
āvāhane uttame prayāje sviṣṭakṛt nigade sūktavāke ca ijyamānāḥ devatāḥ nigacchanti
tasmāt nigama sthānāni
anukrāmantaḥ ca vikārān vyākhyāsyāmaḥ
paurṇamāsī vikāraḥ iti ukte vārtraghnau pratīyāt amāvāsyā vikāraḥ iti vṛdhanvantau
anādeśe vikalpa bhūtau devatātaḥ haviṣṭaḥ vā
saṃnipāte haviṣṭaḥ
sāmānyāt niyamaḥ
sāptadaśyam ca sāmidhenīnām iṣṭi paśubandheṣu
vacanāt anyat
kāmyāsu upāṃśu haviḥ tā
anukrāmantaḥ ca vyākhyāsyāmaḥ
codanāprakaraṇe haviṣāṃ pratīkagrahaṇam yājyāpuronuvākyānāṃ na ced anyo 'rthasaṃyogaḥ
dviprabhṛtiṣu codanānupūrvyeṇa
daivatena
liṅgena ca
upasṛṣṭāsu devatāsv anadhigacchaṃs talliṅge daivatena tuṣyet
upasṛṣṭāstu nigacchanti
abhīkṣṇaṃ caikaikasyai devatāyai haviś codyate tatra ye prathamopadiṣṭe yājyāpuronuvākye te sarvatra pratīyāt
na ceṣṭayaḥ pṛthaktvataḥ śakyāḥ parisaṃkhyātum
tatrānādiṣṭayājyāpuronuvākyāsu gāyatrītriṣṭubhau taddevate parīcchet
uṣṇigbṛhatyau vā parihāpya
varṣīyasī tu yājyā
same vā
yatraiteṣām lakṣaṇānām kiṃcit syāt
huve havāmahe śrudhy āgahy edaṃ barhir niṣīda devatānām iti puronuvākyālakṣaṇāni
addhi piba juṣasva matsvāvṛṣāyasva vīhi pra devatānām iti yājyālakṣaṇāni
purastāllakṣaṇā puronuvākyā
upariṣṭāllakṣaṇā yājyā
anadhigacchaṃs taddevate namrābhyāṃ yajet
imam ā śṛṇudhī havaṃ yat tvā gīrbhir havāmahe
edaṃ barhir niṣīda naḥ
stīrṇaṃ barhir ānuṣag ā sadetopeḍānā iha no 'dya gaccha
aheḍanā manasedaṃ juṣasva vīhi havyaṃ prayatam āhutaṃ naḥ
ity ūheddvidevatabahudevateṣu
prākṛtīr vābhisaṃnamet prākṛtīr vābhisaṃnamet
vasante brāhmaṇasyāgnyādheyam
grīṣme kṣatriyasya
varṣāsu vaiśyasya
śaradi vā
śiśiraḥ sarvavarṇānām
yāthākāmyamṛtūnāṃ somena yakṣyamāṇasya
amāvāsyāyāṃ paurṇamāsyāṃ vā dadhīta
śuddhapakṣe vā puṇye nakṣatre
kṛttikāprabhṛtīni trīṇi phalgunīprabhṛtīni ca
atheṣṭikālāḥ
sadyo dvādaśāhe māsartau saṃvatsare vā
agnaye pavamānāyeṣṭiḥ
paurṇamāsīvikāraḥ
agna āyūṃṣy agne pavasva
taṃ hi śaśvanta īḍate te syāma ye 'gnaya iti sviṣṭakṛtaḥ
agnaye ca pāvakāyāgnaye ca śucaye dvitīyā
amāvāsyāvikāraḥ
agne pāvaka sa saḥ pāvaka
agniḥ śucivratatama ud agne śucayaḥ
agnim agniṃ havīmabhir agnināgniḥ samidhyata iti sviṣṭakṛtaḥ
aditaye tṛtīyā
tvam agne saprathāḥ soma yās ta iti sadvantāvājyabhāgau
uta tvām adite mahi
mahīm ū ṣu mātaraṃ suvratānāmṛtasya patnīm avase huvema
tuvikṣatrām ajarantīm urūcīṃ suśarmāṇam aditiṃ supraṇītim
preddho 'gna imo 'gna iti virājau sviṣṭakṛtaḥ
catasraḥ kurvanto 'gnaye prathamām
agne dyumnena upa tvā juhvaḥ
arcantas tvāgniṃ stomeneti sviṣṭakṛtaḥ
prathame vā samānatantre
madhyame vā
dvihaviṣo vā
ādityasyaindrāgno dvitīyo brāhmaṇasya
agnīṣomīyo vā
aindro rājanyasya
vaiśvadevo vaiśyasya
viśve devāsaḥ stīrṇe barhiṣi
āgneyī vā dvayoḥ pūrvā
ājyena tanūdevatāḥ purastāt puroḍāśasya agniṃ pavamānaṃ pāvakaṃ ca śuciṃ copariṣṭāt
viśvebhir agne 'gnibhir agne viśvebhir agnibhir iti sviṣṭakṛtaḥ
aditaye dvitīyā
amāvāsyāvikāraḥ
tākṣṇīnāṃ tanūdevatābhir ekahaviṣas tryahaṃ vaiṣṇavadvitīyābhir aparam ādityatṛtīyābhir aparaṃ daśamy avikṛtā āgneyī
pāñcadaśyaṃ ca sāmidhenīnām
saptadaśādityāyām
caturviṃśatir dakṣiṇā
dvādaśa
ṣaḍ vā
aśvaḥ
śatamānarathavāso 'jāś ca
dvādaśarātraṃ svayaṃ homī syāt
satyavadanaṃ ca
atithibhyaś ca dānam
āhitāgnir vrate nāniṣṭvā paśunā māṃsam aśnīyān nāniṣṭvāgrayaṇena navānām oṣadhīnāṃ phalāni
pūrvā darśapūrṇamāsābhyām anvārambhaṇīyeṣṭiḥ
āgnāvaiṣṇavaḥ sarasvatyai sarasvate ca
agnāviṣṇū mahi tad vāṃ mahitvaṃ pātaṃ ghṛtasya guhyāni nāma
dame dame suṣṭutir vām iyānā upa vāṃ jihvā ghṛtam ācaraṇyat
agnāviṣṇū mahi dhāma priyaṃ vāṃ vītho ghṛtasya guhyā juṣāṇā
dame dame saptaratnā dadhānā prati vāṃ jihvā ghṛtam uccaraṇyat
pāvakā naḥ sarasvatīm ājuhvānāḥ
janīyantaḥ sa vāvṛdhe
pañcahaviṣam eke 'gnaye bhagine vratapataye ca
tvam agne vīravad yaśas tvaṃ bhago naḥ
tvam agne vratapā yad vo vayam
paurṇamāsīvikāraḥ
dhenuś ca dakṣiṇā
kāmyaṃ punarādheyam ajānānasya
āgneyo 'gnaye ca vaiśvānarāyodvāsayiṣyamāṇasya
vaiśvānaro na ūtaya ā prayātu parāvataḥ
agnirnaḥ suṣṭutīr upa
pṛṣṭo divi
madhyāvarṣaṃ punarādheyakālaḥ
punarvasū ca nakṣatram
yā vāṣāḍhyā uttarāmāvāsyā
madhyaṃdinaś ca kālaḥ
pañcakapālaś cāgneyaḥ
sāmidhenyaś ca pañcadaśa
triṣu ca prayājeṣv agniśabdo vikṛtaḥ
tanūnapād agnim iḍo 'gninā barhir agniḥ
vārtraghnaḥ pūrvājyabhāgaḥ
agniṃ stomena bodhayeti vāgnaye buddhimate
agna āyūṃṣīty uttaro 'gnaye pavamānāya
ehy ū ṣu bravāṇīti vendumate
agnir mūrdheti vā retasvate
yathācoditaṃ yajati
agne tam adyeti prathamātṛtīye haviṣo dvitīyācaturthyau sviṣṭakṛtaḥ
devaṃ barhir agner vasuvane devo narāśaṃso 'gnā vasuvane
agniśabdaṃ caturṣu pūrveṣu prayājeṣv anuyājayoś ca vibhaktaya ity ācakṣate
tāścopāṃśu
uttaraś cājyabhāgaḥ
haviś ca
sarvaṃ vā saha pūrvābhyām anuyājābhyām
havirantaṃ vā
havir eva vā
punarutsyūto jaratsaṃvyāyaḥ punaḥ saṃskṛtaḥ kadratho 'naḍvān hiraṇyaṃ vā dakṣiṇā
aditaye dvitīyā
amāvāsyāvikāraḥ
āgnivāruṇī vā
sa tvaṃ no 'gne 'vamas tvaṃ no 'gne varuṇasya vidvān iti
agnihotraṃ juhoti sāyaṃ ca prātaś ca
purā chāyānāṃ saṃsargād gārhapatyād āhavanīyam uddharati
prabhāntyāṃ rātryām
prāduṣkaraṇaṃ nityadhṛtaḥ
gataśriyaḥ śuśruvān brāhmaṇo grāmaṇī rājanyaḥ
uddhriyamāṇa uddhara pāpmano mā yad avidvān yacca vidvāṃścakāra
ahnā yad enaś cakṛmeha kiṃcit sarvasmān mā uddhṛtaḥ pāhi tasmāt
amṛtāhutim amṛtāyāṃ juhomyagniṃ pṛthivyām amṛtasya jityai
tayānantam lokam ahaṃ jayāni prajāpatir yaṃ prathamo jigāyeti
rātryeti prātarvikāraḥ
parisamuhya hoṣyan
ṛtaṃ tvā satyena pariṣiñcāmīti tris trir ekaikaṃ paryukṣya hutvā ca
satyaṃ tvartena pariṣiñcāmīti prātaḥ
yajñasya saṃtatir asi yajñasya tvā saṃtatyai nayānīti gārhapatyāt saṃtatām udadhārām āhavanīyāt
tantuṃ tanvann ity antarā śvāpade gate
prathamāstamite juhoti
dṛśyamāne vā nakṣatre
upodayaṃ vyuṣite
udite vā
purastāt tu kāle manaḥ kurvīta
tasyāparādhe prāyaścittam
unnīyābhyuditam ā tamanād āsitvā hutvā varaṃ dattvā bhūr ity anumantrayeta
ahutvā voduhyāhavanīyam anyaṃ praṇīya juhuyāt
payo yavāgūr dadhyājyam agnihotrahavīṃṣi
na dadhy adhiśrayati
na apaḥ pratyānayaty ājye
kuśataruṇe pratyasyājyasyonnayati
paścād anvāhāryapacanād yajamānaḥ pratyaṅ tiṣṭhann ādityam upatiṣṭhate satyartāya tvā dakṣiṇāṃ nayānīti sāyam
ṛtasatyāya tvā dakṣiṇāṃ nayānīty āhavanīyaṃ prātaḥ
uttareṇānvāhāryapacanaṃ yajamānasya saṃcaraḥ
dakṣiṇataḥ paścād āhavanīyād āsanam
evaṃ gārhapatyāt patnyāḥ
vṛṣṭir asi pāpmānaṃ me vṛśca vidyāsi vidya me pāpmānam ity ācāmati
vācaṃ ca yacchati
dakṣiṇato 'gnihotrīm upasṛjanti
na cāntareṇa saṃcareran
na ca śūdreṇa dohayet
agnaye devebhyo dhukṣveti sāyaṃ japati
sūryāya devebhyo dhukṣveti prātaḥ
aśanāyāpipāse striyā vai striyaṃ bādhante striyā vāṃ bādhe 'gnihotryā vatsena vīreṇeti sāyaṃprātaḥ
anvāhāryapacanena vīreṇeti strīvatsāyām
subhūtakṛtaḥ subhūtaṃ naḥ kṛṇutety upaveṣeṇodīco 'ṅgārān gārhapatyān niruhyādhiśrayaty aśanāyāpipāsīyenāgnihotrasthālyā gārhapatyena vīreṇeti vikāraḥ
agneṣ ṭvā cakṣuṣāvekṣa iti samidham ādīpyāvajyotya
sam āpa oṣadhīnāṃ raseneti sruveṇāpaḥ pratyānīya
pratitapya tūṣṇīṃ punar avajyotya
trir upasādam udag udvāsya
anucchindann iva
namo devebhya iti dakṣiṇato 'ṅgārān upaspṛśya
subhūtāya va iti supratyūḍhān pratyuhya
sruvaṃ ca srucaṃ ca pratitapyonnayaty aśanāyāpipāsīyena srucā sruveṇa vīreṇeti vikāraḥ
catuṣpañcakṛtvo vā
sruve sruve ca mantraḥ
unnīte srucaṃ saṃmṛśati
sajūr devebhyaḥ sāyaṃyāvabhya iti sāyaṃ japati
sajūr devebhyaḥ prātaryāvabhya iti prātaḥ
uttareṇa gārhapatyaṃ srucam upasādya prādeśamātrīṃ pālāśīṃ samidham ādāya srucaṃ ca samayātihṛtya gārhapatyam āhavanīyasya paścād udagagreṣu kuśeṣu srucam upasādya samidham abhyādadhāty aśanāyāpipāsīyena samidhāhavanīyena vīreṇeti vikāraḥ
dvyaṅgulaṃ samidho 'tihṛtya abhijuhoti
agnir jyotir jyotir agniḥ svāheti sāyam
sūryo jyotir jyotiḥ sūryaḥ svāheti prātaḥ
dakṣiṇaṃ jānv ācyāvaṣaṭkārāsu
upasādyottarām asaṃsṛjaṃs tūṣṇīṃ bhūyasīṃ pūrvasyāḥ
sruci bhūyiṣṭham kuryāt
sruco budhnenāṅgārān upaspṛśya dvir udīcīṃ srucam udyamyopasādayati
agan prāṇaḥ svargam lokaṃ jite jayāmy abhayaṃ me 'lokatāyā aputratāyā apaśutāyā iti yajamānaḥ pūrvām āhutim anuprāṇiti
āgann apāna ātmānaṃ vijite vijayāmy abhayaṃ me 'lokatāyā aputratāyā apaśutāyā ity uttarām anvavāniti
yā yajñasya samṛddhasyāśīḥ sā me samṛdhyatām iti
hutayor uttarataḥ pratīcīṃ sāyaṃ dvir upamārṣṭi
ūrdhvāṃ dakṣiṇataḥ prātaḥ
pūrvam upamārjanam kuśeṣu nilimpaty oṣadhīḥ prīṇāmīti manasā
uttaraṃ dakṣiṇataḥ pāṇim uttānaṃ nidadhāti pitṝn prīṇāmīti manasā
dviḥ pradeśinyā prāśyopabdimad udaṅ paryāvṛtya prāgdaṇḍayā bhakṣayitvā prāgdaṇḍāṃ paryasya nirlihya prakṣālyācamya prāgudīcīr apa utsicya prāgudīcīm uddiśati
etad ekahome karma
sarveṣu tu juhvaty ūrṇāṃ srucam uttareṇa gārhapatyaṃ nidhāya
iha puṣṭiṃ puṣṭipatir dadhātv iha prajāṃ janayatu prajāpatiḥ
agnaye rayimate paśumate puṣṭipataye svāhā
agnaye gṛhapataye svāhā
agnaye svāhā
tūṣṇīṃ caturthī gārhapatye
tat savitur vareṇyaṃ bhūr vāg bahu bahu me bhūyāt svāhā
bhargo devasya dhīmahi bhuvaḥ prāṇo bhūyān bhūyo me bhūyāt svāhā
dhiyo yo naḥ pracodayāt svarṇāma sarvaṃ sarvaṃ me bhūyāt svāhā
agnaye 'nnādāya annapataye svāhety anvāhāryapacane caturthī
mahāvyāhṛtibhis tisro brahmavarcasakāmasya
avikṛtā caturthī
yāḥ srucy āpas traidhaṃ tāḥ karoty agnihotrasthālyāṃ gārhapatyasya paścād añjalau ca patnyāḥ
saṃ tvā sṛjāmi prajayā dhanenetyañjalau
pratitapya srucaṃ nidadhāti
dakṣiṇatonyāyaṃ yajamānam
upa prayanto 'dhvaram ayam agniḥ sahasriṇa ubhā vām ayaṃ te yonir ayam ihāsya pratnām iti ṣaṇṇāṃ triḥ prathamām uttamāṃ ca
āyurdā agne 'syāyur me dehi varcodā agne 'si varco me dehi tanūpā agne 'si tanvaṃ me pāhy agne yanma ūnaṃ tanvas tan ma āpṛṇa
indhānās tvā śataṃ himā dyumantaṃ samidhīmahi
vayasvanto vayaskṛtaṃ sahasvantaḥ sahaskṛtam
agne sapatnadambhanam adabdhāso 'dābhyam
iti japitvā
citrāvaso svasti te pāram aśīyeti triḥ
saṃ tvam agne sūryasya varcasāgathāḥ samṛṣīṇāṃ stutena saṃ priyeṇa dhāmnā sam aham āyuṣā saṃ varcasā saṃ prajayā saṃ priyeṇa dhāmnā saṃ rāyaspoṣeṇa agnimaṣīyety upaviśya
ambha sthāmbho vo bhakṣīya maha stha maho vo bhakṣīyorja sthorjaṃ vo bhakṣīya rāyaspoṣa stha rāyaspoṣaṃ vo bhakṣīya
revatī ramadhvam asmin yonāv asmiṃlloke 'smin goṣṭhe 'smin kṣaye 'syām āśiṣy asyāṃ pratiṣṭhāyām iha eva stheto māpagāteti gām abhyeti
saṃhitāsi viśvarūpy ūrjā māviśa gaupatyenety asyā lalāṭam upaspṛśya
upa tvāgna iti tṛcena agne tvaṃ na iti ca dvaipadena gārhapatyam
iḍa ehy adita ehi sūnṛta ehīti gām abhyeti
kāmyā eta mayi vaḥ kāmadharaṇam iti vatsasya lalāṭam upaspṛśya
somānaṃ svaraṇam iti tṛcenottarato 'nvāhāryapacanam
antareṇa gārhapatyāhavanīyau māhitraṃ japitvāhavanīyam upatiṣṭhate
tat savitur vareṇyam kadā cana starīr asi pari te dūlabha iti trir etām
sarveṣu tu juhvan mahāvyāhṛtibhis tisras tisraḥ samidho 'bhyādadhāty āhavanīye vaikahāvī
daivas tantur asy anu tvā rabhe māhaṃ tvad vyavacchitsīty āhavanīyasya dakṣiṇato 'ṅgārān upaspṛśya
tato 'si tantur asy anu mā saṃtanuhi prajayā paśubhī rāyaspoṣeṇa suprajāstvena suvīryeṇa mānuṣas tantur asy anu mā rabhasva mā tvaṃ mad vyavacchitthā asāv iti jyeṣṭhasya putrasya nāmābhivyāhṛtya yāvanto vā bhavanti
ātmano 'jātaputraḥ
satyenāvabhṛtham abhyavaimy apsu vratam ity ācamya vācaṃ visṛjate
atha prātaḥ
bhūr bhuvaḥ svaḥ suprajāḥ prajābhir bhūyāsaṃ supoṣaḥ poṣaiḥ suvīro vīrair abhayaṃ te 'bhayaṃ no 'stu manasā tvopatiṣṭhe lokam upaimi svaś cety āhavanīyam
atraiva tiṣṭhann itarau
abhayaṃ te 'bhayaṃ no 'stu vācā tvopatiṣṭhe prajām upaimi paśūṃśceti gārhapatyam
abhayaṃ te 'bhayaṃ no 'stu prāṇena tvopatiṣṭhe vyānam upaimyāyuś cety anvāhāryapacanam
abhayaṃ vo 'bhayaṃ no 'stu kāmena va upatiṣṭhe vittim upaimi bhūtiṃ ceti sarvān
samānaṃ samitprabhṛty ā vratasya visarjanāt
anena vaiva sāyaṃ prātaḥ
anupasthānaṃ vā prātaḥ
pravatsyann agnīn samīkṣate 'bhayaṃ vo 'bhayaṃ no 'stv iti
narya prajāṃ me pāhi mānuṣān mā bhayāt pāhīti gārhapatyam
atharya pituṃ me pāhi pitryān mā bhayāt pāhīty anvāhāryapacanam
tam uttareṇa gatvā śaṃsya paśūn me pāhi daivān mā bhayāt pāhīty āhavanīyam
annam annam iti trīṇi padāny abhyuddhṛtyā sakāśād vāgyamanam
agnyupasthānasyānarthaluptaṃ pravasañjapet
yājamānaṃ ca parvaṇi
anapetaṃ hi kāraṇam
saṃdhivelayor vācamya vācaṃ yatvā punar ācamya mahāvyāhṛtibhir visargaḥ
cakṣurviṣaye 'gnīnāṃ vācaṃ yacchet
proṣyāyan
tathā caiva samīkṣaṇam
āganma vṛtrahantamam asmabhyaṃ vasuvittamam
agne saṃrāḍ abhi dyumnam abhi saha ā yacchasva
śaṃsya paśūn me 'jugupas tān me pāhy eva daivān mā bhayād ajugupas tasmān mā pāhy evety āhavanīyam
tṛṇāpacayanaṃ samidādhānaṃ ca sarveṣu
ayam agniḥ purīṣyo rayimān puṣṭivardhanaḥ
agne purīṣyābhi dyumnam abhi saha ā yacchasva
atharya pituṃ me 'jugupas taṃ me pāhyeva pitryān mā bhayād ajugupas tasmān mā pāhy evety anvāhāryapacanam
ayam agnir gṛhapatir gārhapatyāt prajāyā vasuvittamaḥ
agne gṛhapate 'bhi dyumnam abhi saha ā yacchasva
narya prajāṃ me 'jugupas tāṃ me pāhy eva mānuṣān mā bhayād ajugupas tasmān mā pāhy eveti gārhapatyam
vyaveto 'gnīn pravasati
tena caiva utsṛjyate
vāstoṣpatīyaṃ dhrauvye daśarātrāvarārdhe samprayāteṣu
agniṣṭhasya dakṣiṇe yukta upohya cīvaraṃ vāstoṣpate pratijānīhītyanūcya vāstoṣpate śagmayeti yajati
hute cānāhitaṃ tyajet
samārohayamāṇo gārhapatye pāṇī pratitapya prāṇān saṃmṛśaty ehi me prāṇān āroheti
sakṛt sakṛn mantreṇa dvirdvis tūṣṇīm
ayaṃ te yonir iti vāraṇī pratitapati
sakṛt sakṛn mantreṇa dvir dvis tūṣṇīm
evam āhavanīyāt
nityadhṛtād anyasmin
anastamite ca manthanam
upāvaroha jātavedaḥ punas tvaṃ devebhyo havyaṃ vaha naḥ prajānan
āyuḥ prajāṃ rayim asmāsu dhehy ariṣṭo dīdihi no duroṇe
ity ātmano 'raṇyor upāvarohya manthanam
laukike vā laukike vā
patnīyajamānau vratyam
aśnīyātaṃ prāg vatsāpākaraṇāt
yad anyan māṃsalavaṇamithunamāṣebhyo yena ca dravyeṇa yakṣyamāṇaḥ syāt
agnīn anvādadhīteṣṭipaśubandheṣu pūrvedyuḥ
āhavanīye mahāvyāhṛtyottamayā
prathamayā gārhapatye
dakṣiṇāgnau madhyamayā
dve dve ca tūṣṇīm
āhavanīye daśamīṃ samastābhiḥ
mahāvyāhṛtīnāṃ vā sthāne catasro vihavyasyānupūrvyeṇa
upasthānaṃ ca śeṣeṇa
apa naḥ śośucad agham iti saptāgne naya yas tvā hṛdā tvaṃ no 'gne 'dharād iti vā daśabhiḥ
prāgnaye vācam imaṃ stomam iti copasthānaṃ sūktābhyām
tūṣṇīṃ prāgahīyam
mahāvyāhṛtibhiḥ paiṅgyam
kauṣītakaṃ vihavyena
āruṇam uttamam
piṇḍapitṛyajño 'parāhṇe 'māvāsyāyām
dakṣiṇāgneḥ purastācchūrpaṃ sthālīṃ sphyaṃ pātrīm ulūkhalamusale ca saṃsādya
gārhapatyasya paścād dakṣiṇāgreṣu kuśeṣu sphyaṃ nidhāya
upariṣṭād vrīhīn pātryām
purastācchūrpe sthālīm
ācya savyaṃ jānu nīcā muṣṭinā vrīhīn gṛhṇāti pitṝn dhyāyan
yathādho bilaśritaḥ sa syāt patnyā sakṛt phalīkṛtān dakṣiṇāgnau śrapayitvābhighārya pratyañcam udvāsya avasavi parisamuhya paristīrya paryukṣya dakṣiṇaṃ jānvācya yajñopavītī prāṅ āsīno mekṣaṇena juhoti
agnaye kavyavāhanāya svāhā somāya pitṛmate svāhā yamāyāṅgirasvate pitṛmate svāheti
mekṣaṇam anuprahṛtya dakṣiṇā dakṣiṇāgner apahatā asurā rakṣāṃsi vediṣada iti sphyenonmṛjyābhyukṣya
ye rūpāṇi pratimuñcamānā asurāḥ santaḥ svadhayā caranti
parāpuro nipuro ye bharanty agniṣṭāṃllokāt praṇudāty asmāt
ity ulmukam unmṛṣṭasya dakṣiṇārdhe nidhāya mūle kuśān sakṛllūnān unmṛṣṭe nidhāyāsāvavanenikṣva ye ca tvām atrānv iti pitur nāmādiśya kuśeṣv apo niṣiñcaty avācīnapāṇinā
evaṃ dakṣiṇataḥ pitāmahasya
prapitāmahasya ca
asāv etat te ye ca tvām atrānv iti piṇḍān yathāvanejitaṃ nidhāya
ubhāv ekasmin pitṛbhede
na jīvapitur asti
na jīvāntarhitāya
tebhyo vā pitā tebhyaḥ putraḥ
homāntaṃ vā
atra pitaro mādayadhvaṃ yathābhāgaṃ pitara āvṛṣāyadhvam iti
udaṅ paryāvṛtya
trirātamanādāsitvā
amīmadanta pitaro yathābhāgam avīvṛṣateti pratiparyāvṛtya
tathaiva avanejya
namo vaḥ pitaro jīvāya namo vaḥ pitaraḥ śoṣāya
namo vaḥ pitaro ghorāya namo vaḥ pitaro rasāya
namo vaḥ pitaro balāya namo vaḥ pitaro mṛtyave
namo vaḥ pitaro manyave namo vaḥ pitaraḥ svadhāyai
namo vaḥ pitaraḥ pitaro namo vaḥ
ye 'tra pitaraḥ pitaraḥ stha yūyaṃ teṣāṃ śreṣṭhā bhūyāstha
ya iha pitaro manuṣyā vayaṃ teṣāṃ śreṣṭhā bhūyāsma
yātra pitaraḥ svadhā yuṣmākaṃ sā
ya iha pitara edhatur asmākaṃ sa
gṛhān naḥ pitaro datteti
etad vaḥ pitaro vāso vadhvaṃ pitara iti trīṇi sūtrāṇy upanyasya
ūrjaṃ vahantīr amṛtaṃ ghṛtaṃ payaḥ kīlālaṃ parisrutam
svadhā stha tarpayata naḥ pitṝn ity udakaśeṣaṃ ninīya
avaghrāya piṇḍān
avadhāya prāśnīyāt
brāhmaṇāya vā dadyāt
apo vābhyavaharet
madhyamapiṇḍaṃ patnī putrakāmā prāśnīyāt
ādhatta pitaro garbham kumāraṃ puṣkarasrajam
yatheha puruṣo 'sat
iti
ulmukam agnau kṛtvā
sakṛdācchinnān anuprahṛtya
agnihotraṃ yavāgvaiva sāyaṃ prātaḥ
svayaṃhomaś ca parvaṇi
etenaiva dharmeṇānāhitāgneḥ piṇḍapitṛyajñaḥ kriyeta
dakṣiṇatonyāyaṃ brahmakarma
paścāt tu pitryāyām
yajamānanimitto viparyayaḥ
agreṇa yajamānam āsanam
samānaṃ hotrā tṛṇanirasanam
tathopaveśanam
karmādau deśapṛthaktve ca
prāgagratā vikāraḥ
bṛhaspatir brahmā sa yajñaṃ pātu sa yajñapatiṃ sa māṃ pātu bṛhaspatir daivo brahmāhaṃ mānuṣo bhūr bhuvaḥ svar om ity upaviśya
sākṣyaṃ ca sarvakarmaṇām
mantravatsu vāgyamanam
sarvāsu gatiṣu yathā vrajanty anyathā tataḥ pratyāyanti
anusamety agnau praṇīyamāne
sahedhmenopaveśanam
aśvo brahmaṇo 'gnyādheye
sarveṣāṃ vā
karmaprasavāyāmantrita om ityuktvā yathākarma prasauti
praṇītākāle vāgyamanam
haviṣkṛtā visargaḥ
iṣṭe ca sviṣṭakṛtyānuyājaprasavena visargaḥ
mitrasya tvā cakṣuṣā pratīkṣa iti prāśitraṃ pratīkṣya
devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmīti pratigṛhya
pṛthivyāstvā nābhau sādayāmy adityā upastha iti prāgdaṇḍaṃ sthaṇḍile nidhāya
upakaniṣṭhikayāṅguṣṭhena ca prāśitraṃ gṛhītvā
agneṣṭvāsyena prāśnāmīti prāśyāsaṃkhādan
śāntir asīty ācamya
prāṇān saṃmṛśati
prāṇapā asi prāṇaṃ me pāhīti nāsike mukhaṃ ca
cakṣuṣpā asi cakṣur me pāhīti cakṣuṣī
śrotrapā asi śrotraṃ me pāhīti śrotre
indrasya tvā jaṭhare sādayāmīti nābhim
ko 'dāt kasmā adāt kāmo 'dāt kāmāyādāt
kāmo dātā kāmaḥ pratigrahītā kāmaitat ta ity anvāhāryaṃ pratigṛhya
brahman prasthāsyāmīty uktaḥ
deva savitar etaṃ te yajñaṃ prāhur bṛhaspataye brahmaṇe tena yajñam ava tena yajñapatiṃ tena mām ava devena savitrā prasūta iti japitvā oṃ pratiṣṭheti prasauti
praṇītāsu vimuktāsūtsarjanaṃ brahmaṇaḥ
prāśanaṃ brahmabhāgasya
adabdhena tvā cakṣuṣā avapaśyāmi rāyaspoṣāya suprajāstvāya suvīryāyāgner jihvāsi suhūr devebhyo dhāmne dhāmne me bhava yajuṣe yajuṣa ity ājyam avekṣate patnī
tejo 'si śukram asy amṛtam asi vaiśvadevam asīty āsannaṃ vedau yajamānaḥ
dhruvā asadannṛtasya yonau sukṛtasya loke tā viṣṇo pāhi pāhi yajñaṃ pāhi yajñapatim ity āsannāni havīṃṣyabhimṛśya
pāhi māṃ yajñanyam ity ātmānam
vṛṣṭir asi pāpmanāṃ me vṛśca vidyāsi vidya me pāpmānam ity ācamya
agne vratapate vrataṃ cariṣyāmi tacchakeyaṃ tan me rādhyatām
idam aham anṛtāt satyam upaimīty āhavanīye samidham ādhāya vācaṃ yacchati
yat kāmo vā syāt
anupadasyam annādyam āpnavānīty ākāśaṃ samudraṃ vā
mahīdam indra indriyaṃ dadhātv asmān rāyo maghavānaḥ sacantām
asmākaṃ santv āśiṣaḥ satyā naḥ santv āśiṣaḥ
itīḍāyām upahūyamānāyām
bradhna pinvasva prāṇaṃ me pāhi prajāṃ me pāhi paśūn me pāhi brahma me dhukṣva kṣatraṃ me dhukṣva viśo me dhukṣva diśām kﾱptir asi diśo me kalpantāṃ kalpantāṃ me diśas tāsu kﾱptāsu rādhyāsam
atra pitaro mādayadhvaṃ yathābhāgaṃ pitara āvṛṣāyadhvam iti barhiṣadaṃ puroḍāśam abhimṛśya
amīmadanta pitaro yathābhāgam avīvṛṣateti pratyavadhāya
prajāpater bhāgo 'sy ūrjasvān payasvān akṣitir asi mā me kṣeṣṭhā amutrāmuṣmiṃlloka iha cety anvāhāryam abhimṛśya
anuyājeṣv iṣṭeṣu vyūhitasrucāv agner agnīṣomayor ujjitim anūjjeṣaṃ vājasya mā prasavena prohāmīty uttānena dakṣiṇena juhūṃ prācīm agnir agnīṣomau tam apanudantu yo 'smān dveṣṭi yaṃ ca vayaṃ dviṣmo vājasya enaṃ prasavena apohāmīti nīcā savyenopabhṛtaṃ pratīcīm
yathādevatam anyatra
aniṣṭe gṛhapatau gārhapatye sruveṇa juhoti
yaṃ vāṃ devā akalpayann ūrjo bhāgaṃ śatakratū
idaṃ vāṃ tena prīṇāmi tasya tṛmpatam ahāhāhuhū svāhā
gandharvābhyāṃ nārīṣṭābhyām ahāhāhuhūbhyāṃ svāhā
agne pṛthivyā adhipate vāyo 'ntarikṣasya adhipate savitaḥ prasavānām adhipate sūrya nakṣatrāṇām adhipate somauṣadhīnām adhipate tvaṣṭaḥ samidhāṃ rūpāṇām adhipate mitra satyānām adhipate varuṇa dharmāṇām adhipate indra jyeṣṭhānām adhipate prajāpate prajānām adhipate devā deveṣu parākramadhvam
prathamā dvitīyeṣu parākramadhvam ity evam ekottaram aikādaśabhyaḥ
viśve devās trayastriṃśās trir ekādaśina uttarottaravartmāna uttarasatvāno viśve vaiśvānarā viśve viśvamahasa iha māvatāsmin brahmaṇy asmin kṣatre 'smin karmaṇy asyām āśiṣy asyāṃ pratiṣṭhāyām asyāṃ devahūtyām ayaṃ me kāmaḥ samṛdhyatāṃ svāheti yatkāmo bhavati
prajāpata iti caturthī
āpyāyatāṃ dhruvā haviṣā ghṛtena yajñaṃ yajñaṃ prati devayaḍbhyaḥ
sūryāyā ūdho 'dityā upastha urudhārā pṛthivī yajñe 'smin
ity āpyāyati dhruvām
samiṣṭayajur hūyamānam anvārabhate
sadasi san me bhūyāḥ sarvam asi sarvaṃ me bhūyāḥ pūrṇam asi pūrṇaṃ me bhūyā akṣitir asi mā me kṣeṣṭhā amutrāmuṣmiṃlloka iha ceti pūrṇapātram abhimṛśya diśo vyudukṣati
prācyā diśā saha devā ṛtvijo mārjayantām
dakṣiṇayā diśā saha māsāḥ pitaro mārjayantām
prācyā diśā saha gṛhāḥ paśavo mārjayantām
ūrdhvayā diśā saha yajñaḥ saṃvatsaro yajñapatir mārjayantām iti
sakṛtsakṛn mantreṇa dvir dvis tūṣṇīm
āpohiṣṭhīyābhis tisṛbhir abhimṛśya
acchāyaṃ vo yayor ojaseti prācīr ninīya udīcīr vā
samudraṃ vaḥ prahiṇomi svāṃ yonim abhigacchata
ariṣṭā asmākaṃ vīrā mā parāseci no dhanam
ity abhimantrya
śaṃnodevīyābhiś catasṛbhir uro 'bhimṛśya
sam indra naḥ saṃ varcasā payasā saṃ tanūbhir aganmahi manasā saṃ śivena
tvaṣṭā sudatro vidadhātu rāya iti prāṇān
anu no mārṣṭu tanvo yad viliṣṭam
iti mukhaṃ vimṛjya
viṣṇukramān kramate
dakṣiṇād vedeḥ śroṇideśād āhavanīyāt
divi viṣṇur vyakraṃsta jāgatena chandasā tam aham anu vyakraṃsi tato nirbhaktaḥ sa yo 'smān dveṣṭi yaṃ ca vayaṃ dviṣma ity abhyuddhṛtya dakṣiṇaṃ pādaṃ hīnataraṃ savyam
antarikṣe viṣṇur vyakraṃsta traiṣṭubhena chandaseti dvitīyam
pṛthivyāṃ viṣṇur vyakraṃsta gāyatreṇa chandaseti tṛtīyam
dikṣu viṣṇur vyakraṃstānuṣṭubhena chandaseti tiryag vikrāmati
samāna udarkaḥ
aganma svar iti prāṅ īkṣate
saṃ jyotiṣābhūmety āhavanīyam
sam ahaṃ prajayā saṃ mayā prajā sam ahaṃ rāyaspoṣeṇa saṃ mayā rāyaspoṣo vasur yajño vasīyān bhūyāsam iti prāṅ eva
svayambhūr asi śreṣṭho raśmir āyurdā asyāyur me dehi varcodā asi varco me dehi tanūpā asi tanvaṃ me pāhīdam aham ābhyo digbhyo 'syai divo 'smād antarikṣād asmād annādyād asyai pratiṣṭhāyai dviṣantaṃ bhrātṛvyaṃ nirbhajāmi nirbhakto dviṣan bhrātṛvya ity ādityam upasthāya
aindrīm āvṛtam āvarta ādityasya āvṛtam anvāvarta iti dakṣiṇaṃ bāhum anvāvṛtya
savyāvṛd etya gārhapatyam
agne gṛhapate sa gṛhapatir ahaṃ tvayāgne gṛhapatinā bhūyāsaṃ su gṛhapatis tvaṃ mayāgne gṛhapatinā bhūyāḥ
asthūri no gārhapatyāni santu
śataṃ himā mahyam amuṣyād iti putranāmāny abhivyāhṛtya
bhūr bhuvaḥ svaḥ saṃ mā kāmena gamayety asyāṅgāram upaspṛśya
yajño babhūva sa ābabhūva sa prajajñe sa u vāvṛdhe punaḥ
sa devānām adhipatir babhūva so 'smān adhipatīn kṛṇotu
iti japitvā
tathaivācamya
agne vratapate vratam acāriṣaṃ tad aśakaṃ tenārātsaṃ ya eva asmi so 'smīty āhavanīye samidham ādhāya
visṛjya vācam
yo no dūre dveṣṭi yo no 'nti samāno niṣṭyo 'raṇaścid agne
idhmasyeva prakhyāyato mā tasyoccheṣi kiṃcana
ity āhavanīyasya vikṣāmāṇy upasamasya
gomān agna iti tṛcaṃ japati
ud vayaṃ taccakṣuḥ saṃdṛśas te mā chitsi yat te tapas tasmai te mā vṛkṣīty ādityam upasthāya
tathaivāvṛtya
savyāvṛd upaviśya
idaṃ haviḥ prajananaṃ me 'stu daśavīraṃ sarvagaṇaṃ svastaye
ātmasani prajāsany abhayasani paśusani lokasani
agniḥ prajāṃ bahulāṃ me karotv annaṃ payo reto 'smāsu dhatta
iti payobhakṣaṃ prajātikāmaḥ
dadhikrāvṇo 'kāriṣam iti vā saṃbubhūṣan dadhibhakṣam
saṃ yajñapatir āśiṣeti yajamānabhāgaṃ prāśnāti
samiṣṭayajuṣā saha pravasati juhoti
jīvataḥ karmāṇi
visamāpte ced abhipreyān maraṇāntam ekāheṣu nāsti tasya samāpanam
āhavanīye sarvāṇi havīṃṣy anuprahṛtya
saṃhārya romanakhāni pretasya
āplutya alaṃkṛtya
dakṣiṇasyāṃ diśi dakṣiṇāpravaṇe deśe dakṣiṇaprākpravaṇe vā
apeta vīteti palāśaśākhayā vimṛjya
sphyenonmṛjyābhyukṣya
prāgdakṣiṇācīṃ citim kṛtvā
purastād āhavanīyaṃ paścān nidhāya gārhapatyaṃ dakṣiṇato dakṣiṇāgnim
antareṇa gārhapatyaṃ dakṣiṇāgniṃ ca hṛtvā
uttānaṃ citau nipātya
dakṣiṇataḥ paścād vā gām anustaraṇīm ajāṃ vā rohiṇīṃ dakṣiṇāmukhīṃ probhya
jīvantyāḥ saṃjñaptāyā vā vṛkkau pṛṣṭhata uddhṛtya
anvāhāryapacane kavoṣṇau kṛtvāti dravetyṛgbhyāṃ pāṇyor ādhāya
prāṇāyataneṣu hiraṇyaśakalān kṛtvā
agner varmeti vapayā mukhaṃ pracchādya
dakṣiṇe pāṇau juhūm
upabhṛtaṃ savye
dhruvām urasi
agnihotrahavaṇīm kaṇṭhe
sruvau nāsikayoḥ
prāśitraharaṇaṃ dakṣiṇe karṇe
praṇītāpraṇayanaṃ savye
śirasi kapālāni
apsu grāvāṇaḥ
udare samavattadhānīm
pārśvayoḥ pātryau
sphyaṃ dakṣiṇe pārśve
kṛṣṇājinaṃ savye
upasthe 'raṇī
ūrvor aṣṭhīvatoś colūkhalamusale
pādayoḥ śūrpaśakaṭe
patto 'gnihotrapātrāṇi
tāni ghṛtena pṛṣadājyena ca pūrayitvā
ayaṃ vai tvat tvam asmād ayaṃ te yonis tvam asya yoniḥ
jātavedo vahasva enaṃ sukṛtāṃ yatra lokaḥ
ayaṃ vai tvām ajanayad ayaṃ tvad adhijāyatām asau svāhety upohanty agnibhiḥ
mainam agna iti saṃpradīpte daśa japitvā savyāvṛto 'navekṣamāṇāḥ prāgudañcaḥ prakrāmanti
mṛtyoḥ padam ity anumantrayate dvābhyām
āpo hi ṣṭhā sanā ca somety udakaṃ spṛśanti sūktābhyām anaman nimajjanto 'saṃdhāvamānāḥ
asāvetatta ity ekam udakāñjaliṃ pradāya
āpo 'smān ity utkramya
ahataṃ vāsaḥ paridhāya
tac cakṣur ity ādityam upasthāya
kaniṣṭhapūrvāḥ pratyāyanti
udapātre dūrvāyavasarṣapāṇyopyārdre gomaye nidhāyāśmanvatīty abhyaktam aśmānam agnim udapātraṃ ca saṃmṛśanti
adhaḥśayyā haviṣyabhakṣatā pratyūhanaṃ ca karmaṇāṃ vaitānavarjam ekarātraṃ trirātraṃ navarātraṃ vāvā saṃcayanād vratāni
nāghāhāni vardhayeyur iti ha smāha kauṣītakiḥ
aparapakṣe saṃcityāyujāsu rātriṣu
yaṃ tvam agna iti dvābhyāṃ sakṣīreṇodakenāsthīni nirvāpya
purāṇe kumbhe śarīrāṇyopya
ut te stabhnāmīti loṣṭenāpidhāya
ucchvañcasveti khāte nikhāya
ucchvañcamāneti parimite 'vadhāya
araṇye nikhananti
śarīreṣv adṛśyamāneṣu trīṇi ṣaṣṭiśatāni palāśavṛntāni
teṣām āvāpasthānam
catvāriṃśacchirasi
grīvāyāṃ daśa
aṃsānvaṃsayor bāhvoḥ śatam
urasi triṃśat
jaṭhare viṃśatiḥ
ṣaḍ vṛṣaṇayoḥ
śiśne catvāri
ūrvoḥ śatam
triṃśaj jānujaṅghāṣṭhīvatoḥ
pādāṅgulīṣu viṃśatiḥ
evaṃ trīṇi ṣaṣṭiśatāni bhavanti
puruṣākṛtim kṛtvorṇāsūtraiḥ pariveṣṭya yavacūrṇaiḥ pralipya sarpiṣābhyajyāgnibhiḥ saṃskurvanti
icchan patnīṃ pūrvamāriṇīm agnibhiḥ saṃskṛtya sāṃtapanena vānyām ānīya tataḥ punar ādadhīta
vratāpavarge paridhikarma
ānaḍuhaṃ rohitaṃ carmodaggrīvaṃ prāggrīvaṃ vottaraloma paścād agner upastīryopaviśanti kuśān vaivam agrān
antareṇāgniṃ caitāṃś cābhyaktam aśmānaṃ nidhāya
śamyāḥ paridhīn kṛtvā
śamīmayam idhmaṃ pālāśaṃ vā
vāraṇena sruveṇa kāṃsyena vā juhoti
upasthakṛtaḥ samanvārabdheṣu
imaṃ jīvebhyaḥ
paraitu mṛtyur amṛtaṃ ma ā gād vaivasvato no 'bhayam kṛṇotu
parṇaṃ vanaspater iva abhi naḥ śīyatāṃ rayiḥ
sacatāṃ na śacīpatiḥ
yāś cāruṇe daśānvādhāna iti
dvādaśa hutvā
yathāhānīti dakṣiṇam anvaṃsaṃ dvābhyāṃ samīkṣya
añjanaṃ sarpiṣā saṃninīya
kuśaiḥ strīṇām akṣīṇy anaktīm ā nārīr iti
sakṛt sakṛn mantreṇa dvir dvis tūṣṇīm
uttiṣṭha brahmaṇaspata iti dvābhyāṃ brāhmaṇasya dakṣiṇaṃ bāhum anvārabdhān uttiṣṭhato 'numantrayate
anaḍuho vā puccham
anaḍvān ahataṃ vāsaḥ kāṃsyaś ca dakṣiṇā
dakṣiṇato vittaṃ ni vartadhvam iti sūktena pratyenāḥ pradakṣiṇaṃ triḥ paryeti
pratyenasi paridhikarma
rudraṃ gavā yajate svastyayanāya
śūlagava ity ācakṣate
śuddhapakṣa upoṣya puṣye nakṣatre prāgudīcyāṃ diśi
agniṃ mathitvā prāñcaṃ praṇīya
purastāt palāśaśākhāṃ sapalāśāṃ nikhāya
tasyā uttarataḥ paśum upasthāpya
rudrāya tvā juṣṭam upākaromi
rudrāya tvā juṣṭaṃ prokṣāmi
rudrāya tvā juṣṭaṃ niyunajmīti
paryagnikṛtam udañcaṃ nayanti
taṃ saṃjñapayanti prākśirasam udakpādaṃ pratyakśirasaṃ vodakpādam aravamāṇam
yat paśur māyum akṛta uro vā padbhir āhate
agnir mā tasmād enaso jātavedāḥ pra muñcatu
svāheti ravamāṇe juhoti
vapām uddhṛtya prakṣālya pūrve 'gnau śrapayitvābhighāryodvāsya śivaṃ śivam iti triḥ paryukṣyājyāhutīr juhoti
yā tiraścī ni padyate 'haṃ vidharaṇīti
tāṃ ghṛtasya dhārayā yuje samardhamīm aham
svāhā
yasyedaṃ sarvaṃ tam imaṃ havāmahe
sa me kāmān kāmapatiḥ prayacchatu
svāheti dvitīyām
agne pṛthivyā adhipata iti tṛtīyām
prajāpata iti caturthīm
trīṇi palāśapalāśāni madhyamāni saṃtṛdyopastīrya
vapām avadhāyābhighārya
yāvatām aham īśe yāvanto me 'mātyāḥ
tebhyas tvā deva vande tebhyo no deva mṛḍa
veda te pitaraṃ veda mātaraṃ dyaus te pitā pṛthivī mātā
tasmai te deva bhavāya śarvāya paśupataya ugrāya devāya mahate devāya rudrāyeśānāyāśanaye svāheti vapāṃ hutvā
anupraharati palāśāni
vapāśrapaṇyau ca
darśāya te pratidarśāya svāhety uttarām ājyāhutiṃ hutvā tathaiva paryukṣati
paścime 'gnau sthālīpākaṃ śrapayati
uttarato 'vadānāni
sthālīpākaṃ yūṣaṃ māṃsam ājyam iti saṃninīya śaṃyoḥ śaṃyor iti triḥ paryukṣya juhoti
bhavāya svāhā śarvāya svāhā rudrāya svāheśānāya svāhāgnaye sviṣṭakṛte svāheti
tathaiva paryukṣya
tāny eva saṃninīya
agnau paścime
bhavānyai svāhā śarvāṇyai svāhā rudrāṇyai svāheśānānyai svāhāgnāyyai svāheti
samānaṃ paryukṣaṇam
ṣaḍ ā vikartanāt palāśāni prāgudañci nidhāya
teṣu lohitamiśram ūvadhyam avadhāya
rudrasenābhyo 'nudiśati
āghoṣiṇyaḥ pratighoṣiṇyaḥ saṃghoṣiṇyo vicinvatyaḥ śvasanāḥ kravyāda eṣa vo bhāgas taṃ juṣadhvaṃ svāheti
yajamānaś copatiṣṭhate
bhūpate bhuvapate bhuvanapate bhūtapate bhūtānāṃ pate mahato bhūtasya pate mṛḍa no dvipade ca catuṣpade ca paśave mṛḍa naś ca dvipadaś ca catuṣpadaś ca paśūn yo 'smān dveṣṭi yaṃ ca vayaṃ dviṣmo durāpūro 'si sacchāyo 'dhināmena
tasya te dhanur hṛdayaṃ mana iṣavaś cakṣur visargas taṃ tvā tathā veda namas te 'stu somas tvāvatu mā mā hiṃsīḥ
yāv araṇye patayato vṛkau jañjabhatāv iva
mahādevasya putrābhyāṃ bhavaśarvābhyāṃ namaḥ
kad rudrāyemā rudrāyā te pitar imā rudrāya sthiradhanvana iti ca sūktāni
varo dakṣiṇā
upākaraṇaṃ prokṣaṇaṃ paryagnikaraṇam ity āvṛtaḥ pāśubandhikyaḥ
palāśaśākheti devatāyai vapāṃ devatāyai haviḥ sviṣṭakṛte cānyeṣāṃ paśūnām
āgneyaḥ saumyaś cājyabhāgau devatāyai vapāṃ devatāyai haviḥ sviṣṭakṛte cājyāhutiś cānumataye sthālīpākānām
ṣaḍ arghyā bhavanty ācārya ṛtvik śvaśuro rājā snātakaḥ priya iti
udaṅmukhaḥ prāṅmukho vāhaṃ varṣma sādṛśānāṃ vidyutām iva sūryaḥ
idaṃ tam adhitiṣṭhāmi yo 'smān abhidāsati
iti kūrcam adhyāste 'dhitiṣṭhati vā
virājo doho 'si virājo doham aśīya mayi padyāyai virājo doha iti pādyaṃ pratigṛhya
arghyam ity ukto 'paḥ pratigṛhya
ācamanīyam ity ukta āpohiṣṭhīyābhis tisṛbhir ekaikayācamya
madhuparka ity ukto yathā prāśitraṃ tathā pratīkṣya
tathā pratigṛhṇāti
yaśase brahmavarcasāyeti vikāraḥ
pratigṛhya savye pāṇau kṛtvāṅguṣṭhenopakaniṣṭhikayā ca pūrvārdhād upahatya pūrvārdhe kāṃsyasya nilimpati vasavas tvāgnirājāno bhakṣayantv iti
pitaras tvā yamarājāno bhakṣayantv iti dakṣiṇārdhāddakṣiṇārdhe
ādityās tvā varuṇarājāno bhakṣayantv iti paścārdhāt paścārdhe
rudrās tvendrarājāno bhakṣayantv ity uttarārdhād uttarārdhe
viśve tvā devāḥ prajāpatirājāno bhakṣayantv iti madhyād ūrdhvam
sakṛt sakṛn mantreṇa dvir dvis tūṣṇīm
mahāvyāhṛtibhis tisṛbhir ekaikayā prāśya
anupāya caturtham
brāhmaṇāyocchiṣṭadānam
sarvapānaṃ vā
apo vābhyavaharaṇam
śaṃnodevīyābhiś catasṛbhir uro 'bhimṛśya
samānaṃ prāṇasaṃmarśanam
mukhavimārjanaṃ ca
ā goḥ pravadanāt tūṣṇīm
gaur ity ukta oṃ kuruta
mātā rudrāṇām iti japitvotsṛjata tṛṇāny attv iti vā
kūrcaḥ pādyam arghyam ācamanīyaṃ madhuparko gaur iti vedayeta vedayeta
ārṣeyān yūno 'nūcānān ṛtvijo vṛṇīte somena yakṣyamāṇaḥ
caturaḥ sarvān vā
candramā me daivo brahmety upāṃśu tvaṃ mānuṣa ity uccaiḥ
evaṃ sarvān
ādityo me daiva udgātā tvaṃ mānuṣaḥ
agnir me daivo hotā tvaṃ mānuṣaḥ
vāyur me daivo 'dhvaryus tvaṃ mānuṣaḥ
prajāpatir me daivaḥ sadasyas tvaṃ mānuṣaḥ
ṛtavo me daivyā hotrāśaṃsino yūyaṃ mānuṣāḥ
bhargaṃ me voco bhadraṃ me voco bhūtiṃ me vocaḥ śriyaṃ me voco yaśo me voco mayi bhargo mayi bhadraṃ mayi bhūtir mayi śrīr mayi yaśa iti vṛto japitvā kaccin nāhīnānudeśyanyastārtvijyanītadakṣiṇānām anyatama iti pṛṣṭvā pratiśṛṇoti pratyācaṣṭe vā
prācīnapravaṇaṃ devayajanam
prāgudakpravaṇaṃ yajñakāmasya
anubruvan yatra hotāhavanīyam ādityam apaś ca paśyet tad brahmavarcasakāmasya
śuddhapakṣe dīkṣā puṇye nakṣatre samāpanaṃ ca
aparāhṇe dīkṣaṇīyāgnā vaiṣṇavīṣṭiḥ
paurṇamāsīvikāraḥ
pañcadaśasāmidhenīkā
upāṃśuhaviḥ
virājau sviṣṭakṛtaḥ
nitye vā
upahūto 'yaṃ yajamāno 'sya yajñasyāgura udṛcam aśīyety āśāste 'yaṃ yajamāno 'sya yajñasyāgura udṛcam aśīyety āśāsta ity āśiṣāṃ sthāna iḍāyāṃ sūktavāke ca prāktārtīyasavanikyāḥ puroḍāśeḍāyāḥ
na sūktavāke yajamānasya nāma gṛhṇāti prāksavanīyāt
patnīsaṃyājāntā ca
adhvaryum anvārabhyaudgrabhaṇāni juhvataṃ yajamānaṃ mano me manasā dīkṣatāṃ vāṅ me vācā dīkṣatāṃ prāṇo me prāṇena dīkṣatāṃ cakṣur me cakṣuṣā dīkṣatāṃ śrotraṃ me śrotreṇa dīkṣatām iti
āhutīr vā juhuyāt
ekadīkṣe copasthānam
mano dīkṣām upaimīty āhavanīyam
vācaṃ dīkṣām upaimīti gārhapatyam
prāṇaṃ dīkṣām upaimīti dakṣiṇāgnim
aparimitā dīkṣās tāsām apavarge prāyaṇīyeṣṭiḥ
pathyāṃ svastim agniṃ somaṃ savitāraṃ cājyenāditiṃ caruṇā
svastiṇaḥ pathyāsu svastir iddhi
agne nayāgne tvaṃ pāraya
tvaṃ soma pra cikito yā te dhāmāni haviṣā
tat savitur vareṇyaṃ ya imā viśvā jātāni
sutrāmāṇaṃ mahīm ū ṣu
pañcadaśasāmidhenīkā
upāṃśuhaviḥ
nājyabhāgau bhavataḥ
tvāṃ citraśravastama yad vāhiṣṭham iti sviṣṭakṛtaḥ
śaṃyvantā ca
krītvā rājānam ādhāya śakaṭe somāya paryuhyamāṇāyety uktaḥ
bhadrād abhi śreyaḥ prehi bṛhaspatiḥ puraetā te 'stu
athem avasya vara ā pṛthivyā āre śatrūn kṛṇuhi sarvavīraḥ
ity antareṇa vartmanī tiṣṭhann anūcya
imāṃ dhiyaṃ śikṣamāṇasya vaneṣu vyantarikṣaṃ soma yāsta iti catasro 'nusaṃyann antareṇa vartmanī
śālām agreṇa śakaṭam avasthāpya prapādayanti rājānam
yena vrajeyus tenānusamiyāt
yā te dhāmāni haviṣety anuprapadya
agreṇāhavanīyaṃ dakṣiṇā tiṣṭhann āgan deva iti paridhāya
upaspṛśyotsṛjyate
madantībhir udakārtho 'ta ūrdhvam āgnīṣomapraṇayanāt
ātithyā vaiṣṇavīṣṭiḥ
paurṇamāsīvikāraḥ
viṣṇor nu kaṃ pra tad viṣṇuḥ
hotāraṃ citrarathaṃ yas tvā svaśva iti sviṣṭakṛtaḥ
agnimanthanīyāś cāsanne haviṣi
upāṃśuhaviḥ
iḍāntā
upaspṛśya sarve
anādhṛṣṭam asy anādhṛṣyaṃ devānām ojo 'nabhiśasty abhiśastipāḥ
anabhiśastenyam añjasā satyam upageṣaṃ suvite mā dhā iti sahiraṇyaṃ dhrauvam ājyaṃ pātrīsthaṃ barhiṣy āsannaṃ tānūnaptraṃ samavamṛśya
upaspṛśyāgreṇāhavanīyaṃ parītyāṃśūn upaspṛśanto rājānam āpyāyayante
aṃśur aṃśuṣ ṭe deva somā pyāyatām indrāyaikadhanavide
ā tubhyam indraḥ pyāyatām ā tvam indrāya pyāyasva
ā pyāyaya asmān sakhīn sanyā medhayā svasti te
deva somasutyām udṛcam aśīyeti
yam ādityā aṃśum ā pyāyayanti yam akṣitim akṣitayaḥ pibanti
tena no rājā varuṇo bṛhaspatir ā pyāyayantu bhuvanasya gopāḥ
ity urāṃsy abhimṛśya
upaspṛśya dakṣiṇottānān pāṇīn prastare nidhāya nihnuvate savyottānān aparāhṇe
eṣṭā rāyaḥ preṣe bhagāyartam ṛtavādibhyo namo dyāvāpṛthivībhyām iti
āpyāyanaprabhṛty upasadyupasadi saṃsthitāyām
apravargyaḥ prathamayajñaḥ
vikalpaḥ śrotriyasya
uttareṇa gārhapatyam
mahāvīrapātreṣu sādyamāneṣu pūrvayā dvārā śālāṃ prapadya
uttareṇāhavanīyam kharau pātrāṇi ca gatvā
paścād upopaviśya
hotar abhiṣṭuhīty uktaḥ
anavānam ekaikāṃ sapraṇavām abhiṣṭauti
brahma jajñānaṃ prathamaṃ purastād vi sīmataḥ suruco vena āvaḥ
sa budhnyā upamā asya viṣṭhāḥ sataś ca yonim asataś ca vi vaḥ
iyaṃ pitre rāṣṭry ety agre prathamāya januṣe bhūma neṣṭhāḥ
tasmā etaṃ surucaṃ hvāramahyaṃ gharmaṃ śrīṇanti prathamasya dhāseḥ
abhi tyaṃ devaṃ savitāram oṇyoḥ kavikratum
arcāmi satyasavaṃ ratnadhām abhi priyaṃ matim kavim
ūrdhvā yasyāmatirbhā adidyutat savīmani
hiraṇyapāṇir amimīta sukratuḥ kṛpā svas tṛpā svar iti vā
añjanti yam iti bile 'jyamāne
saṃ sīdasveti sādyamāne
bhavā no 'gne sumanās tapo ṣv agne yo naḥ sanutya ity aṅgāreṣūpohyamāneṣu
kṛṇuṣva pāja iti pañca
pari tvā girvaṇo 'dhi dvayoḥ
śukraṃ te 'rhan bibharṣi
pataṅgam aktaṃ srakve drapsasyeti sūkte
pavitraṃ ta iti dve
vi yat pavitraṃ dhiṣaṇā atanvata gharmaṃ śocantaṃ praṇaveṣu bibhrataḥ
samudre 'ntarāyavo vicakṣaṇaṃ trir ahno nāma sūryasya manvata
ayaṃ vena iti sūktaṃ nāke suparṇam ity uddhṛtya
gaṇānāṃ tveti sūktam
bṛhad vadema vidathe suvīrā iti vīrakāmāyai vīraṃ dhyāyāt
kā rādhad iti nava
ā no viśvābhir ūtibhir iti tisraḥ
prātaryāvāṇā iti pūrvāhṇe sūktam
ā bhātīty aparāhṇe
sarvam īḍe dyāvīyam utsṛjya vācam
uttamāṃ pariśiṣya rucito gharma ity ukte 'rūrucad ity abhiṣṭutya
uttamayā paridhāya
upaspṛśyotthāyāvakāśānām anuvākena mahāvīram upasthāyopaspṛśyopaviśati
upa hvaya iti gavy āhūyamānāyām
hiṃkṛṇvatīty āyatyām
abhi tvā deva savitar ity abhidhīyamānāyām
sam ī vatsaṃ saṃ vatsa ivety upasṛjyamānāyām
yas te stana iti stanaṃ vatse 'bhipadyamāne
gaur amīmed ity unnīyamāne
namased upasīdata saṃjānānā ity upasīdati
dohena gāṃ duhanti saptā daśabhir ātmanvat
samiddho 'gnir aśvinā tapto vāṃ gharma ā gatam
duhyante gāvo vṛṣaṇa iha dhenavo dasrā madanti kāravaḥ
tad u prayakṣatamam iti duhyamānāyām
adhukṣad uttiṣṭha brahmaṇaspata ity uttiṣṭhati
upa drava payasā godhugo ṣu mā gharma siñca paya usriyāyāḥ
vi nākam akhyat savitā damūnā anu dyāvā pṛthivīṣu praṇīte
ity āhriyamāṇayoḥ payasoḥ
ā sute siñcata śriyam ā nūnam aśvinor ṛṣir ity āsicyamānayoḥ
ud u sya devaḥ savitā hiraṇyayety udyamyamāne
karmaviparyāse yathākarma
praitu brahmaṇaspatir iti pravrajatsu
nāke suparṇam ity anusaṃyan
hotṛṣadana upaviśya
gharmasya yajety uktaḥ
ubhā pibatam
tapto vāṃ gharmo nakṣati svahotā pra vām adhvaryuś carati prayasvān
madhor dugdhasya aśvinā tanāyā vītaṃ pātaṃ payasa usriyāyāḥ
iti samastābhyāṃ vaṣaṭkṛtya
gharmasyāgne vīhīty anuvaṣaṭkarotīti pūrvāhṇe
athāparāhṇe
asya pibatam
yad usriyāsv āhutaṃ ghṛtaṃ payo 'yaṃ su vām aśvinā bhāga ā gatam
mādhvī dhartārā vidathasya satpatī taptaṃ gharmaṃ pibataṃ rocane divaḥ
iti samastābhyāṃ vaṣaṭkṛtya
tathaivānuvaṣaṭkṛtya
svāhākṛtaḥ śucir deveṣu gharmo yo 'śvinoś camaso devapānaḥ
tam īṃ viśve 'mṛtāso juṣāṇā gandharvasya pratyāsnā rihanti
ity abhiṣṭutya
sakhe sakhāyam ity āyati
gandharva ittheti sādyamāne
taṃ ghem ittheti prāgāthikām āvartsyati
havir haviṣma iti purā homāt
prāṇabhakṣo hotuḥ
pratyakṣo yajamānasya
dadhigharme ca
hutaṃ havir madhu havir indratame 'gnāv aśyāma te deva gharma madhumato vājavataḥ pitumata iti bhakṣamantraḥ
saṃsādyamāneṣu mahāvīrapātreṣu
ā yasmin sapta vāsavā rohanti pūrvyā ruhaḥ
ṛṣir hi dīrghaśruttama indrasya gharmo 'tithiḥ
ity abhiṣṭutya
sūyavasād iti paridhāya
upaspṛśyotsṛjyate
sutye vāhany āgnīdhrīye pravargyaḥ stute bahiṣpavamāne mādhyandine ca
prastare nihnutyopasadā caranti sapravargye pravargyaṃ saṃsthāpya
upasadyāyeti pūrvāhṇe tisraḥ sāmidhenīr anavānam ekaikāṃ sapraṇavāṃ tris trir āha
imāṃ me 'gne samidham iti tisro 'parāhṇe
tṛtīyena pūrvasyā vacanenottarāṃ saṃdhāyāvasyati
agnim āvaha somam āvaha viṣṇum āvaheti praṇavena saṃdhāya
srugādāpanena srucāvādāpya
upāṃśu yajati
agnir vṛtrāṇi ya ugra iva
tvaṃ soma kratubhir aṣāḍhaṃ yutsu
yaḥ pūrvyāya tam u stotāraḥ
yāvad ādiṣṭam kuryāt
viparyāso 'parāhṇe yājyāpuronuvākyānām
imāṃ me 'gne samidham iti dvitīye 'hani pūrvāhṇe tisraḥ sāmidhenīḥ
upasadyāyety aparāhṇe
yathā prathame tathā tṛtīye
svakālās tu vivardheran
ahar ahar vā viparyāsaḥ
upavasathe prātar ubhe caraṇe saṃsthāpya
agnipraṇayanam apravargye
mahāvīrapātrodvāsanaṃ sapravargye
tatra prastotā sāma gāyati
tatra hotur nidhanopāyaḥ
vyākhyātam agnipraṇayanam
havirdhānapravartanāyāmantritaḥ
dakṣiṇasya havirdhānasyottaraṃ vartmottarasya ca dakṣiṇam antareṇa tiṣṭhan havirdhānābhyāṃ pravartyamānābhyām ity uktaḥ
apeto janyaṃ bhayam anyajanyaṃ ca vṛtrahan
apa cakrā avṛtsata
iti dakṣiṇena prapadena pratyañcam logamapāsya
pretāṃ yajñasyeti tiṣṭhann anūcya
dyāvā naḥ pṛthivī imaṃ tayor id ghṛtavad yame iveti dakṣiṇasyottaraṃ vartmopaniśrito 'nusaṃyan
adhi dvayor iti chadiṣyādhīyamāne
viśvā rūpāṇi pratīti pariśrīyamāṇayoḥ
ā vām upastham iti nabhyasthayoḥ
karmaviparyāse yathākarma
pari tvā girvaṇa iti paridhāya
yatra tiṣṭhan prathamām anvavocat tat sthitvotsṛjyate
miteṣu yajñāgāreṣv agnīṣomau praṇayanti
tatprabhṛtyānubandhyāyāḥ saṃsthānād antareṇa cātvālotkarau tīrtham
tena prapadya
uttareṇāgnīdhrīyaṃ dhiṣṇyaṃ sadaś ca gatvā
uttareṇādhvaryū yajñapātrāṇi ca pūrvayā dvārā śālāṃ prapadya
śālāmukhīyasya paścād upaviśya
agnīṣomābhyāṃ praṇīyamānābhyām ity uktaḥ
sāvīr hi deva prathamāya pitre varṣmāṇam asmai varimāṇam asmai
athāsmabhyaṃ savitaḥ sarvatātā dive diva ā suvā bhūri paśvaḥ
ity āsīno 'nūcya
uttiṣṭha brahmaṇaspate
praitu brahmaṇaspatiḥ
hotā deva upa tvāgna iti tṛcau
bhūtānāṃ garbham ādadha iti garbhakāmāyai garbhaṃ dhyāyād uttareṇa sado 'nusaṃyan
āgnīdhrīye 'gniṃ nidadhati
agne juṣasvety āhutau hūyamānāyām
uttareṇāgniṃ somo jigātīti tisro 'nusaṃyan
upa priyam ity āhavanīye hūyamānāyām
tam asya rājeti prapādyamāne
antaś ca prāgā ity anuprapadya
dakṣiṇe havirdhāne rājani sanna uttarato dakṣiṇā tiṣṭhan śyeno na yoniṃ gaṇānāṃ tvā astabhnāddyām
evā vandasveti paridhāya
savyāvṛddhavirdhānayoḥ pūrvasyāṃ dvāry upaviśati
aparayā dvārā prapādyamāne 'nusameti hotā
samānam anuvacanam
dakṣiṇāvṛd aparayā dvārā niṣkramya savyāvṛd uttareṇa havirdhāne gatvā tatraivopaviśati
agnīṣomīyeṇopavasathe paśunā yajate
yūpāyājyam ānayetyukto 'ñjanti tvām ity anvāha
ucchrīyamāṇāyetyukta ucchrayasva vanaspate samiddhasya śrayamāṇaḥ purastāj jāto jāyata ūrdhva ū ṣu ṇa ūrdhvo naḥ
parivīyamāṇāyetyukto yuvā suvāsā iti paridhāya tiṣṭhann anvāha agnimanthanīyāḥ
yajñena yajñam iti paridhāya sāmidhenīr anvāha
paśudevatām āvāhyānantaraṃ vanaspatim
adhvaryū saṃmṛśya tiṣṭhati
mitrāvaruṇayos tvā praśāstroḥ praśiṣā prayacchāmi yajñasyāriṣṭyā iti yajamāno maitrāvaruṇāya daṇḍaṃ prayacchati
tenaiva mantreṇa yathārthaṃ pratigṛhya dakṣiṇena hotāraṃ dakṣiṇāvṛt pūrvaḥ pratipadyate
uttareṇa havirdhāne dakṣiṇenāgnīdhrīyaṃ dhiṣṇyaṃ gatvā pūrvayā dvārā sadaḥ prapadya svasya dhiṣṇyasya paścād upaviśyaikādaśa prayājān yajati
praiṣā maitrāvaruṇasya
sapraiṣe ca puronuvākyāḥ
tathānuvacanāni
prahāṇas tiṣṭhan daṇḍe parākramya samidhaḥ preṣyety ukto hotā yakṣad agniṃ samidheti preṣyati
āpriyaḥ prayājayājyā yadārṣeyo yajamānaḥ
samiddho 'dya manuṣa iti vā sarveṣām
svā tu nārāśaṃsī tatprayājasya
daśabhiś caritvā paryagnaya ity ukto 'gnir hotā no 'dhvara iti tisro 'nvāha
upapreṣya hotar ity ukto 'jaid agnir ity upapraiṣam āha
ukta upapraiṣe 'dhriguṃ hotā
daivyāḥ śamitāra uta ca manuṣyā ārabhadhvam upanayata medhyā dura āśāsānā medhapatibhyāṃ medham
prāsmā agniṃ bharata stṛṇīta barhir anv enaṃ mātā manyatām anu pitānu bhrātā sagarbhyo 'nu sakhā sayūthyaḥ
udīcīnān asya pado nidhattāt sūryaṃ cakṣur gamayatād vātaṃ prāṇam anvavasṛjatād antarikṣam asuṃ diśaḥ śrotraṃ pṛthivīṃ śarīram
ekadhāsya tvacam āchyatāt purā nābhyā apiśaso vapām utkhidatād antarā ivoṣmāṇaṃ vārayadhvāt
śyenam asya vakṣaḥ kṛṇutāt praśasā bāhū śalā doṣaṇī kaśyapā ivāṃsāchidre śroṇī kavaṣā ūrū srekaparṇāṣṭhīvantā
ṣaḍviṃśatir asya vaṅkrayas tā anuṣṭhyoccyāvayatād gātraṃ gātram asyānūnam kṛṇutāt
ūvadhyagohaṃ pārthivam khanatāt
asnā rakṣaḥ saṃsṛjatāt
vaniṣṭum asya mā rāviṣṭorūkaṃ manyamānā ned vas toke tanaye ravitā ravacchamitāra ity adhrigau navama ucchvāsaḥ
adhrigo śamīdhvaṃ suśami śamīdhvaṃ śamīdhvam adhrigo iti triḥ paridhāyopāṃśu japatyubhāvapāpaśceti
na paśuṃ saṃjñapyamānam īkṣeta
pṛṣadājyāvekṣaṇaṃ prāyaścittam
ṛcaṃ vā vaiṣṇavīṃ japet
stokebhya ity ukto juṣasva saprathastamam imaṃ no yajñam iti ca sūktam anvāha
svāhākṛtibhya ity ukto hotā yakṣad agniṃ svāhājyasyeti preṣyati
āprīṇām uttamā yājyā
antareṇottamaṃ prayājaṃ vapāṃ ca vāgyamanam
nājyabhāgau yajati
vṛdhanvantau vā
darśapaurṇamāsikā nigamās teṣu nigacchataḥ
na praiṣeṣu
agnīṣomāvimam iti vapāyāḥ puronuvākyā
hotā yakṣad agnīṣomāv iti praiṣaḥ
yuvam etānīti yājyā
yathāprapannam upaniṣkramyedam āpa iti tṛcena cātvāla upaspṛśyotsṛjyete
paśupuroḍāśāyāmantritāv āgnīdhrīyam uttareṇa hotuś ca gatvā yathādhiṣṇyam upaviśataḥ
paśvarthāni vibhavād arthaṃ sādhayanti
puroḍāśaḥ sviṣṭakṛtsamavāye 'pi
atulyānām anūhena
na nigamāḥ santi paśutantre codyamānānām
agnīṣomā yo 'dyeti puroḍāśasya puronuvākyā
hotā yakṣad agnīṣomāviti praiṣaḥ
agnīṣomā pipṛtam iti yājyā
iḍām agna iti sviṣṭakṛtaḥ puronuvākyā
hotā yakṣad agniṃ puroḍāśasyeti praiṣaḥ
agniṃ sudītim iti yājyā
iḍām upahūya paśunā caranti
manotāyai haviṣa ity uktas tvaṃ hy agne prathamo manoteti manotāsūktam anvāha
agnīṣomā ya āhutam iti paśoḥ puronuvākyā
hotā yakṣad agnīṣomāviti praiṣaḥ
agnīṣomā haviṣa ity ardharce yājyāyā viramaty ā vasāhomāt
hute vaṣaṭkaroti
devebhyo vanaspata iti vanaspateḥ puronuvākyā
hotā yakṣad vanaspatim iti praiṣaḥ
vanaspate raśanayeti yājyā
piprīhi devān iti sviṣṭakṛtaḥ puronuvākyā
hotā yakṣad agniṃ sviṣṭakṛtam iti praiṣaḥ
anigadā yājyā
iḍām upahūya ekādaśānuyājān yajati
devaṃ barhiḥ sudevaṃ devair ity anavānaṃ preṣyati
yathā cāturmāsyeṣu tathā yajati
aṣṭamanavamāvantareṇāgantū
devo vanaspatir vasuvane vasudheyasya vetu
devaṃ barhir vāritīnāṃ vasuvane vasudheyasya vetu
sūktā preṣyetyukto 'gnim adya hotāram iti sūktavākapraiṣam āha
saumikaṃ savanīye
śaṃyor ukte yathāprapannam upaniṣkramyotsṛjyate maitrāvaruṇaḥ
śālāṃ hotā gatvā patnīsaṃyājāntaṃ naktaṃ saṃsthāpayati saṃsthāpayati
vyākhyāto 'gnīṣomīyaḥ prakṛtiḥ paśūnām
ārṣam āmnānaṃ mantrāṇāṃ prakṛtau
yathārtham uttarasyāṃ tatāv arthavikārasyotpattirūpeṇānabhidhānācchabdavikāram ūhaṃ bruvate
ṛkṣu vikāro na vidyate
yajamānābhyāṃ yajamānebhyaḥ
medhapataye medhapatibhyaḥ
medhau medhān
ādad ādan
ghastu ghasantu
aghasad aghasan
aghad akṣann iti vā
rabhīyāṃsāviva rabhīyasa iva
agrabhīd agrabhīṣuḥ
avīvṛdhata avīvṛdhanta
aśyāsuḥ
ṛdhyāsuḥ
acīkametām acīkamanta
ity arthabhedācchabdavikāraḥ
barhiś cakṣuḥ śrotraṃ prāṇo 'sus tvaṅnābhir ūṣmā jñātināmāni śyenaṃ śalā kaśyapā kavaṣā srekaparṇovadhyagoham asneti yathāsamāmnātam
codanāsaṃdehe ca
śeṣabhūtāny apūrvāṇi
āyanigadāś ca
ekadhaikadhā ṣaḍviṃśatiḥ ṣaḍviṃśatir iti samāsena vā
eṣa saṃkhyānyāyaḥ
ekadevatadvidevatayoś ca bahuvat
pumvan mithuneṣu samānyām
apy anyatarasyām
evety akāreṇa saṃdhānaṃ devatānām dheyasya svarāder dvidevatyasya
sakṛd badhnan paśubhede
sūpasthāś ca
udagayanasyādyantayor aindrāgno nirūḍhapaśubandhaḥ
sāṃvatsaro vā
kāmyā bahavaḥ
agnipraṇayanādayo hṛdayaśūlāntāḥ paśavo 'gnīṣomīyasavanīyau parihāpya
āgnāvaiṣṇavī ca yakṣyamāṇasya
nirvacanaṃ cāśiṣām
anyatra cāgnīṣomīyāt sūktavāke nāmagrahaṇam
prātaranuvākaprabhṛtyādipradiṣṭāni śastrānuvacanayoḥ sūktāni
ekāṃ pratīyād anyatra
mahārātre prātaranuvākāyāmantrito 'greṇāgnīdhrīyaṃ dhiṣṇyaṃ tiṣṭhan prapado japati
bhūḥ prapadye bhuvaḥ prapadye svaḥ prapadye bhūr bhuvaḥ svaḥ prapadya oṃ prapadye vācamṛcaṃ prapadye mano yajuḥ prapadye sāma prāṇaṃ prapadye cakṣuḥ śrotraṃ prapadye namo devebhyo namo devatābhyo namo mahate devāya namo gandharvāpsarobhyo namaḥ sarpadevajanebhyo namo bhūtāya namo bhaviṣyate namaḥ pitṛbhyaḥ pratinamaskārebhyo vo 'pi namaḥ
diśo yathārūpam upatiṣṭhate
asyāṃ me prācyāṃ diśi sūryaś ca candraś cādhipatī sūryaś ca candraśca maitasyai diśaḥ pātāṃ sūryaṃ ca candraṃ ca sa devatānām ṛcchatu yo no 'to 'bhidāsatīti prācīm
asyāṃ me dakṣiṇasyāṃ diśi yamaś ca mṛtyuś cādhipatī yamaś ca mṛtyuś ca maitasyai diśaḥ pātāṃ yamaṃ ca mṛtyuṃ ca sa devatānāmṛcchatu yo no 'to 'bhidāsatīti dakṣiṇām
asyāṃ me pratīcyāṃ diśi mitraś ca varuṇaś cādhipatī mitraś ca varuṇaś ca maitasyai diśaḥ pātāṃ mitraṃ ca varuṇaṃ ca sa devatānāmṛcchatu yo no 'to 'bhidāsatīti pratīcīm
asyāṃ ma udīcyāṃ diśi somaś ca rudraś cādhipatī somaśca rudraś ca maitasyai diśaḥ pātāṃ somaṃ ca rudraṃ ca sa devatānāmṛcchatu yo no 'to 'bhidāsatīti savyāvṛd udīcīm
asyāṃ ma ūrdhvāyāṃ diśi bṛhaspatiś cendraś cādhipatī bṛhaspatiś cendraś ca maitasyai diśaḥ pātāṃ bṛhaspatiṃ cendraṃ ca sa devatānāmṛcchatu yo no 'to 'bhidāsatīti prāṅūrdhvām
asmin me 'ntarikṣe vāyuś ca vṛṣṭiś cādhipatī vāyuś ca vṛṣṭiś ca maitasyai diśaḥ pātāṃ vāyuṃ ca vṛṣṭiṃ ca sa devatānāmṛcchatu yo no 'to 'bhidāsatīty antarikṣam
asyāṃ me pṛthivyām agniś cānnaṃ cādhipatī agniś cānnaṃ ca maitasyai diśaḥ pātām agniṃ ca annaṃ ca sa devatānāmṛcchatu yo no 'to 'bhidāsatīti pṛthivīm
bṛhadrathantare ma ūrū vāmadevyam ātmā yajñāyajñīyaṃ pratiṣṭhā bhūr ahaṃ bhuvar ahaṃ svar aham aśmāham aśmākhaṇaḥ sutrāmāṇam iti japitvā dakṣiṇāvṛd āgnīdhrīye bhūr bhuvaḥ svaḥ svāhā agnaye svāhoṣase svāhāśvibhyāṃ svāhā sarasvatyai svāhā juṣāṇāni mahāṃsi savanānyājyasya vyantu svāheti sruveṇa hutvā savyāvṛddhavirdhānayoḥ pūrvasyāṃ dvāry upaviśati
devebhyaḥ prātaryāvabhya ity ukto hiṃkṛtya madhyamayā vācā prātaranuvākam anvāha
trīṇi padāni samasya paṅktīnām avasyed dvābhyāṃ praṇuyāt
āpo revatīr anūcya āgneyaṃ gāyatram kratum
upaprayanto 'dhvaram
agnim īḍe purohitam
agniṃ dūtaṃ vṛṇīmahe
aśvaṃ na tveti daśa
juṣasva saprathastamam
abhi tvā gotamā girā
agnir hotā purohitaḥ
dūtaṃ vaḥ
agne mṛḍa
arcantas tvā
agniṃ stomena
upasadyāya
ime viprasya
samidhāgnim
agniṃ hinvantu
prāgnaye vācam
tvam agne yajñānām iti ṣaḍviṃśatiḥ
athānuṣṭubham
te te 'gna ity ekā
hotājaniṣṭa
tvaṃ hi kṣaitavad iti nava
agne kadā ta ānuṣag iti pañca
atha traiṣṭubham
sasasya yad iti pañca
yo martyeṣv iti trīṇi
pra vo devam iti pañca sūktāni
agne bṛhann iti ca sapta
aganma mahā
atha bārhatam
enā vaḥ
pra vo yahvam
agne vivasvad iti dvādaśa
sakhāyas tvety aṣṭau
adarśīti catasraḥ
samiddhaś cid iti tisraḥ
ayam agniḥ suvīryasya
athauṣṇiham
tvām agne manīṣiṇaḥ
īḍiṣvā hi
puru tvā
atha jāgatam
vediṣada iti sapta
ehi pra hotā
yajñena vardhata
janasya gopāḥ
agniṃ taṃ manye
vyākhyāto 'gniṣṭomaḥ prakṛtir dvādaśāhasyaikāhānāṃ ca
tasya vikāraṃ vyākhyāsyāmaḥ
śrūyamāṇaṃ prākṛtaṃ nāmadheyam anyasmin dravye prakṛtiṃ nivartayati
pratiṣedhaḥ
arthaḥ
parisaṃkhyā
upajano vā
āgnimārutād ūrdhvam āgamāt trayāṇāṃ śastrāṇām ukthyo bhavati
ekāgamād ūrdhvam ukthyebhyaḥ ṣoḍaśau
trayodaśāgamād ūrdhvaṃ ṣoḍaśino 'tirātraḥ
antareṇāgnimārutam anuyājāṃś caiteṣāṃ sthānam
śaradi vājapeyaḥ annādya kāmasya
vājena yakṣyamāṇaḥ purastāt saṃvatsaram peyaiḥ yajñakratubhiḥ yajate
pānam vai peyāḥ
annam vājaḥ
pānam vai pūrvam atha annam
tayoḥ ubhayoḥ āptyai
dvādaśa agniṣṭomāḥ gotamasya vā caturuttara stomaḥ vyatyāsam prākṛtena
a pariyajñam eke
indraḥ ha etena yajñakratunā iṣṭvā bṛhaspatiḥ ca annādyam āpatuḥ
tena annādya kāmaḥ yajeta
atha u ha etena vājaḥ laukyaḥ iṣṭvā sarvān kāmān āpa
dīkṣāḥ tisraḥ upasadaḥ
sutyam saptadaśam ahar
saptadaśaḥ vai prajāpatiḥ vājapeyaḥ
tat enam svena rūpeṇa samardhayati
catur aśraḥ godhūma caṣālaḥ bailvaḥ yūpaḥ saptadaśa aratniḥ
saptadaśaḥ vai prajāpatiḥ vājapeyaḥ
tat enam svena rūpeṇa samardhayati
saptadaśa agnīṣomīyāḥ
teṣām samānam caraṇam
āgneyaḥ aindrāgnaḥ aindraḥ vṛṣṇiḥ
sārasvatī meṣī
marudbhyaḥ ujjeṣebhyaḥ vaśā pṛśniḥ pañcamī kratu paśūnām
saptadaśa prājāpatyāḥ śyāmāḥ tūparāḥ lapsudinaḥ upālambhyāḥ
savanīyānām tantram paryagnikaraṇa antam
brahma sāmnā ālabhyante
adhriguḥ āvarteta stokyāḥ ca
pra asmai agnim bharata ūvadhya goham iti tantram
uttamaḥ prayājaḥ parivāpyau ca
ūrdhvam pradānam hāriyojanāt
vanaspati prabhṛtīni aṅgāni utkṛṣyeran iṣṭeṣu vā anuyājeṣu sva kālāḥ vā
saptadaśaḥ stomaḥ
vairājam ājyam ghṛtastomīyam vā
mādhucchandasaḥ praugaḥ
annam vai virāj
ghṛtam annam
rasaḥ mādhucchandasaḥ praugaḥ
annena tat rasam dadhāti
aikāhikam vā
pratiṣṭhā vai ekāhaḥ pratiṣṭhityai eva
trikadrukeṣu mahiṣaḥ yava āśiram tuvi śuṣmaḥ iti aticchandasā marutvatīyam pratipadyate
prājāpatyam vai chandaḥ aticchandāḥ
prajāpatiḥ vājapeyaḥ
tat enam svena rūpeṇa samardhayati
ā tvā ratham yathā ūtaye iti eva pratipadyeta
prājāpatyam vai chandaḥ anuṣṭubh
prajāpatiḥ vājapeyaḥ
tat enam svena rūpeṇa samardhayati
kayā śubhā savayasaḥ sanīḍāḥ iti marutvatīyam
kadvat kayāśubhīyam
kaḥ vai prajāpatiḥ vājapeyaḥ
tat enam svena rūpeṇa samardhayati
bārhaspatyaḥ naivāraḥ saptadaśa śarāvaḥ
saptadaśaḥ vai prajāpatiḥ vājapeyaḥ
tat enam svena rūpeṇa samardhayati
saḥ antareṇa niṣkevalya marutvatīye bṛhaspatisave ca
tatra abhiṣicyate prāk sviṣṭakṛtaḥ
tasya pradānam sviṣṭakṛt iḍam ca
tat id āsa bhuvaneṣu jyeṣṭham iti niṣkevalyam
yajñaḥ vai bhuvaneṣu jyeṣṭhaḥ
yajñaḥ u vai prajāpatiḥ vājapeyaḥ
tat enam svena rūpeṇa samardhayati
anucara prabhṛti ṣaṣṭhāt tṛtīyasavanam
prājāpatyam vai ṣaṣṭham ahar
prajāpatiḥ vājapeyaḥ
tat enam svena rūpeṇa samardhayati
viṣuvataḥ vā
rohaḥ vai viṣuvān
rohaḥ vājapeyaḥ
tat enam svena rūpeṇa samardhayati
aikāhikam vā
pratiṣṭhā vai ekāhaḥ pratiṣṭhityai eva
tatra purastāt ānobhadrīyasya madhunāḍyau viharet iti paiṅgyam
imam mahe vidathyāya uṣasaḥ pūrvāḥ iti ṛkchas
te yadi citravatīṣu agniṣṭoma sāma kuryuḥ tvam naḥ citraḥ ūtyā agne vivasvat iti stotriya anurūpau pragāthau
ūrdhvam ṣoḍaśinaḥ atirikta ukthyam
pra tat te adya śipiviṣṭa pra tat viṣṇuḥ iti stotriya anurūpau
brahma jajñānam prathamam purastāt iti dve
dhītī vā ye 'nayan vāco 'graṃ manasā vā ye 'vadannṛtāni
tṛtīyena brahmaṇā saṃvidānās turīyeṇa manvata nāma dhenoḥ
venaḥ tat paśyat iti pañca ayam venaḥ iti vā
tam pratnathā iti trayodaśānām uttamām pariśiṣya āhūya dūrohaṇam yathā viṣuvati
uttamām upasaṃśasya yajñaḥ babhūva iti paridhāya prajāpate iti yajati
saptadaśa gavām śatāni dadāti saptadaśa vāsasām saptadaśa yānāni yuktāni rathān hastinaḥ niṣkān dundubhīn
tāni sapta saptadaśāni bhavanti
saḥ āptaḥ vājapeyaḥ
vayasaḥ vayasaḥ saptadaśa saptadaśa iti kuruvājapeyaḥ
vājapeyeneṣṭvā bṛhaspatisavaḥ
tejaskāmasya brahmavarcasakāmasya ca
roho vai vājapeyas tejo brahmavarcasaṃ bṛhaspatisavaḥ
tat tejasi brahmavarcase pratitiṣṭhati
trivṛt stomaḥ
rathantaraṃ pṛṣṭham
tṛcakﾱptaṃ śastram
agniṣṭomo yajñaḥ
yas tastambha iti catasro 'nupūrvaṃ purastāt sūktānām ekaikāṃ niṣkevalyaprabhṛtiṣu
trayastriṃśaddakṣiṇā
anusavanam ekādaśaikādaśa
anūbandhyasya vapāyāṃ saṃsthitāyāṃ vaḍavāṃ brahmaṇe 'nuśiśum
prajāpatir ha devān sṛṣṭvā tebhya etad annapānaṃ sasṛje etān yajñān
agniṣṭomaṃ prathamam
sa enān nānvabhavat
athātyagniṣṭomam
sa enān nānvabhavat
athokthyam
sa enān nānvabhavat
atha ṣoḍaśinam
sa enān nānvabhavat
atha vājapeyam
sa enān nānvabhavat
athātirātram
sa enān nānvabhavat
athāptoryāmāṇam
sa enān anvabhavat
tasya trayastriṃśat stotrāṇi
trayastriṃśacchastrāṇi
trayastriṃśad ukthyāhutayaḥ
trayastriṃśad vai sarve devāḥ
tad enān stotraiḥ śastrair ukthyāhutibhir iti pratyekaṃ sarvān prīṇāti
tasya nava stomāḥ
nava pṛṣṭhāni
ṣaṭ saṃsthāḥ
parigraheṇa tāni caturviṃśatiḥ
caturviṃśatir vai saṃvatsarasyārdhamāsāḥ
saṃvatsarasyaivāptyai
āpto vai batāyaṃ yāmo yo devāṃś ca saṃvatsaraṃ cānubhavatīti
tasmād āptoryāmaḥ
chandomāḥ pavamānāḥ
trivṛtpañcadaśe saptadaśaikaviṃśe cājyāni
triṇavāni pṛṣṭhāni
trayastriṃśam agniṣṭomasāma
ya ājyānāṃ stomās te 'tiriktokthānām
etair vai prajāpatir ubhayato 'gniṣṭomastomaiḥ sarvān kāmān ubhayataḥ parigṛhyātmann adhata
tatho eva etad yajamāna etair eva ubhayato 'gniṣṭomastomaiḥ sarvān kāmān ubhayataḥ parigṛhyātman dhatte
viśvajitaḥ sarvapṛṣṭhāt sahautraṃ prātaḥsavanam
kayāśubhīyaṃ cāturthāhnike caikāhikāt pūrvāṇīti marutvatīyam
bṛhad vairājagarbhaṃ hotuḥ pṛṣṭhaṃ bhavati rathantaraṃ vā
vāmadevyaṃ śākvaragarbhaṃ maitrāvaruṇasya
śyaitaṃ vairūpagarbhaṃ brāhmaṇācchaṃsino naudhasaṃ vā
kāleyaṃ raivatagarbham acchāvākasya
garbhaṃ pūrvaṃ śaṃsed iti haika āhur athātmānam iti
ātmānaṃ tv eva pūrvaṃ śaṃset
ātmānaṃ vā anū garbhaḥ
aikāhikān stotriyān śastvā viśvajitaḥ sarvapṛṣṭhāt stotriyān śaṃsanti
tathānurūpān
sāmapragāthāṃś ca
tadidāsīyaṃ cāturthāhnike caikāhikāt pūrvāṇīti niṣkevalyam
yāni pāñcamāhnikāni madhyatas trīṇi maitrāvaruṇasyaikāhikābhyāṃ pūrvāṇi
tārtīyāhnike brāhmaṇācchaṃsinaḥ
acchāvākasya ṣaṣṭhāhnike
anucaraprabhṛti ṣaṣṭhāt tṛtīyasavanam
āśvinād ūrdhvam atiriktokthāni
jarābodha jaramāṇa iti stotriyānurūpau hotuḥ
tyam u vaḥ satrāsāham iti maitrāvaruṇasya
kaṃ te dānā asakṣata yad adya kaś ca vṛtrahann iti brāhmaṇācchaṃsinaḥ
tad vo gāya stotram indrāya gāyateti vā
idaṃ viṣṇur ity acchāvākasya
uttare ca pūrvā cānurūpaḥ
eṣo uṣā dūrād ihaivodīrāthām ā me havam ity anupūrvaṃ navarcāni
ā bhātīti hotuḥ
uttaraṃ maitrāvaruṇasya
ā gomateti brāhmaṇācchaṃsinaḥ
uttaram acchāvākasya
kṣetrasya patineti trayāṇāṃ tisraḥ paridhānīyāḥ
śaṃ no devaḥ savitā trāyamāṇa ity acchāvākasya
ime somāsa ime mandrāso 'tyā yātaṃ nivata ā no gacchataṃ havana iti yājyāḥ
purāṇam okaḥ sakhyaṃ śivaṃ vām iti vānupūrvaṃ catasraḥ
yamastomaḥ
yamo ha svargakāmas tapas taptvaitaṃ yajñakratum apaśyad yamastomam
tam āharat
tenāyajata
teneṣṭvā svargam āpnot
tena svargakāmo yajeta
stotriyānurūpān śastrāṇām uddhṛtya sāmātānāṃś ca
yāvatyas tā bhavanti tāvatyas taddevatās tacchandasa upajāyante
pareyivāṃsam iti pañcānāṃ purastātsūktānām ekaikāṃ madhyaṃdine
gāyatraḥ sarvasvāro maraṇakāmasya svargakāmasya ca
traiṣṭubhaḥ sarvanidhanaḥ pratiṣṭhākāmasya
jāgataḥ sarveḍaḥ paśukāmasya ca
ānuṣṭubhaḥ sarvavānnidhanaḥ śrutakāmasya
pratyakṣaṃ sampadā vā
nṛjitprabhṛtibhyo nividdhānāni
vāg akāmayata
sarveṣāṃ bhūtānāṃ śraiṣṭhyaṃ svārājyam ādhipatyaṃ parīyām iti
sā etaṃ yajñakratum apaśyad vācaḥ stomam
tam āharat
tenāyajata
teneṣṭvā sarveṣāṃ bhūtānāṃ śraiṣṭhyaṃ svārājyam ādhipatyaṃ paryait
tatho evaitad yajamāno yad vācaḥ stomena yajate sarveṣāṃ bhūtānāṃ śraiṣṭhyaṃ svārājyam ādhipatyaṃ paryeti
śate bahiṣpavamānaḥ
sahasram ājyam
ayute prayute niyute 'rbude nyarbude nikharvāde samudre salile 'ntye 'nantya iti stotrāṇi
sarvā ṛcaḥ prayujyante 'bhyāvartaṃ stomātiśaṃsanāya
sāmāni yajūṃṣi ca
utthāpya cāgniṣṭomaḥ
sahasraṃ dakṣiṇā vācaḥ stomasya
mahāyajñe
vinuttyabhibhūtyoḥ
sarvajiddhanajitoḥ
viśvajidabhijitoḥ
sarvajidindravajrayoḥ
āptoryāme ca
anādeśe prakṛtir dakṣiṇānām
varuṇaḥ akāmayata sarveṣām rājyānām śraiṣṭhyam svārājyam ādhipatyam parīyām iti
saḥ etam yajña kratum apaśyat rājasūyam
tam āharat
tena ayajata
tena iṣṭvā sarveṣām rājyānām śraiṣṭhyam svārājyam ādhipatyam paryait
tathā u eva etat yajamānaḥ yat rājasūyena yajate sarveṣām rājyānām śraiṣṭhyam svārājyam ādhipatyam paryeti
bhārgavaḥ hotā
aindrāpauṣṇena bastena iṣṭvā māghyāḥ amāvāsyāyāḥ eka aha upariṣṭāt dīkṣeta pavitrāya
saḥ eva ayam catuṣṭomaḥ rathantara pṛṣṭhaḥ agniṣṭomaḥ
eṣaḥ eva pavitraḥ
etena ha pūtaḥ savam aśnute
aṣṭamyām sutyam ahar
iṣṭibhiḥ pakṣa śeṣam
phālgunyām prayujya cāturmāsyāni ṣaṇmāsyam ca paśum
māghyām śunāsīrīyam
uttaram māsam iṣṭibhiḥ
phālgunyām dīkṣate abhiṣecanīya daśapeyābhyām
dvādaśa dīkṣāḥ tisraḥ upasadaḥ
sutyam ṣoḍaśam ahar
ṣoḍaśa kalam vai idam sarvam asya eva sarvasya āptyai
saha somau krīṇanti
daśapeyasya ca tantram ātithyā paryantam ūrdhvam ca avabhṛthāt
tvam agne varuṇaḥ iti ājyam varuṇa nyaṅgam
varuṇam hi abhiṣiñcanti
caturviṃśāt madhyaṃdinaḥ
maitrāvaruṇī antareṇa niṣkevalya marutvatīye
tatra abhiṣicyate prāk sviṣṭakṛtaḥ
tasyāḥ pradānam sviṣṭakṛt iḍam ca
dvitīyāt ahnaḥ tṛtīyasavanam
tat ukthyam saṃtiṣṭhate
paśavaḥ vai ukthyāni paśūnām eva āptyai
yanti avabhṛtham
kriyate avabhṛtha karma
na snāti
kṛṣṇājinasya dakṣiṇam pūrva pādam udake avadhāya pratyāharanti vasanasya vā daśām
atha uttaram devayajanam adhyavasyati
tat saṃsṛpām iṣṭibhiḥ yajate daśabhiḥ daśa rātram
atha savitre prasavitre savitre āsavitre savitre satya prasavāya iti
sarasvatyai vāce tvaṣṭre rūpebhyaḥ pūṣṇe pathibhyaḥ indrāya asmai bṛhaspataye tejase somāya rājñe viṣṇave śipiviṣṭāya iti
daśamyām daśapeyaḥ
api vai etābhiḥ daśabhiḥ devatābhiḥ prasarpeyuḥ vā bhakṣayeyuḥ vā savitre prasavitre prasarpāṇi iti vā savitre āsavitre bhakṣayāmi iti vā
yeṣām ubhayatas śrotriyāḥ daśa puruṣam te yājayeyuḥ
śatam brāhmaṇāḥ somam bhakṣayanti daśa daśa ekaikam camasam
tasmāt daśapeyaḥ
utthāya pañca bilaḥ caruḥ
samāpte śyenī pṛṣanībhyām paṣṭhauhībhyām garbhiṇībhyām
ādityā pūrvā vaiśvadevī vā mārutī uttarā
atha sautrāmaṇī
āśvinaḥ lohaḥ ajaḥ
sārasvatī meṣī
indrāya sutrāmṇe ṛṣabhaḥ
paryagnikṛteṣu surā somena caranti
pavitreṇa punīhi mā śukreṇa deva dīdyat agne kratvā kratūn abhi iti surām sravantīm upatiṣṭhante pitṛ devatyābhiḥ vā
yuvam surāmam iti puronuvākyā
hotā yakṣat aśvinā sarasvatīm indram sutrāmāṇam iti praiṣaḥ
sarvān eke vikṛtān āmananti
tat u tathā na kuryāt āsuram tat
putram iva iti yājyā
yam aśvinā namucau āsure dadhi sarasvatī asunot indriyāya imam tam śukram madhumantam indum somam rājānam iha bhakṣayāmi iti bhakṣa mantraḥ surāyāḥ
brāhmaṇam surāpam parikrīṇīyāt iti bhakṣaḥ upanīyate
ata ūrdhvam keśavapanīyaḥ
traidhātavy udavasānīyā
āgnāvaiṣṇava aindrāvaiṣṇavo vā
vyuṣṭir ato dvirātraḥ
agniṣṭomo 'tirātraś ca
vi vā etasmai brāhmaṇāyocchati yo vedam anubrūte
vy u kṣatriyāyocchati yo 'bhiṣekaṃ prāpnoti
athaitena kṣatrasya dhṛtinā yajate
catuṣṭomena rathantarapṛṣṭhenāgniṣṭomena
teno ha triṣṭomena vṛddhadyumna ābhipratāriṇa īje
tam u ha brāhmaṇo 'nuvyājahāra
na kṣatrasya dhṛtināyaṣṭa imam eva prati samaram kuravaḥ kurukṣetrāccyoṣyanta iti
tad u kila tathaivāsa yathaiva enaṃ provāca
tasmāt tu catuṣṭomena eva yajeta
pratiṣṭhā vai yajñānāṃ catuṣṭomaḥ
pratiṣṭhityā eva
ayutaṃ dakṣiṇā
na ha vā etasmād rāṣṭrān na tasyai viśo yuvate yo 'yutaṃ dadāti
tad ayutasya ayutatvam
śataṃ vā sahasrāṇi
hariścandro ha vaidhasa aikṣvāko rājāputra āsa
tasya ha śataṃ jāyā babhūvuḥ
tāsu ha putraṃ na lebhe
tasya ha parvatanāradau gṛha ūṣatuḥ
sa ha nāradaṃ papraccha
yan nv imaṃ putram icchanti ye ca jānanti ye ca na
kiṃ svit putreṇa vindate tan naḥ prabrūhi nārada
iti
sa ekayā pṛṣṭo daśabhiḥ pratyuvāca
ṛṇam asmin saṃnayaty amṛtatvaṃ ca vindate
pitā putrasya jātasya paśyeccet jīvato mukham
yāvantaḥ pṛthivyāṃ bhogā yāvanto jātavedasi
yāvanto 'psu prāṇināṃ bhūyān putre pitus tataḥ
śaśvat putreṇa pitaro 'tyāyan bahulaṃ tamaḥ
ātmā hi jajña ātmanaḥ sa irāvaty atitāriṇī
kiṃ nu malam kim ajinam kim u śmaśrūṇi kiṃ tapaḥ
putraṃ brahmāṇa icchadhvaṃ sa vai loko 'vadāvadaḥ
annaṃ ha prāṇaḥ śaraṇaṃ ha vāso rūpaṃ hiraṇyaṃ paśavo vivāhāḥ
sakhā ca jāyā kṛpaṇaṃ ha duhitā jyotir ha putraḥ parame vyoman
patir jāyāṃ praviśati garbho bhūtvātha mātaram
tasyāṃ punarṇavo bhūtvā daśame māsi jāyate
tajjāyā jāyā bhavati yad asyāṃ jāyate punaḥ
ābhūtir eṣābhūtir bījam etan nidhīyate
devāś caitāmṛṣayaś ca tejaḥ samabharan mahat
devā manuṣyān abruvann eṣā vo jananī punaḥ
eṣa panthā vitato devayāno yenākramante putriṇo ye viśokāḥ
taṃ paśyanti paśavo vayāṃsi tasmāt te mātrāpi mithunaṃ caranti
nāputrasya loko 'stīti tat sarve paśavo viduḥ
tasmāt tu putro mātaraṃ svasāraṃ cādhirohati
prajāpatiḥ akāmayata sarvān kāmān āpnuyām sarvāḥ vyaṣṭīḥ vyaśnuvīya iti
saḥ etam tri rātram yajña kratum apaśyat aśvamedham
tam āharat
tena ayajata
tena iṣṭvā sarvān kāmān āpnot sarvāḥ vyaṣṭīḥ vyāśnuta
tathā u eva etat yajamānaḥ yat aśvamedhena yajate sarvān kāmān āpnoti sarvāḥ vyaṣṭīḥ vyaśnute
mahartvigbhyaḥ nirvapati caturaḥ pātrān añjalīn prasṛtān ca
dvādaśavidham
dvādaśa vai māsāḥ saṃvatsaraḥ
saṃvatsarasya eva āptyai
atha asmai adhvaryuḥ niṣkam pratimuñcati
sāyamāhutau hutāyām jaghanena gārhapatyam udaṅ vāvātayā saha saṃviśati
antarā ūrū a saṃvartamānaḥ śayīta anena tapasā imam svasti saṃvatsaram samaśnavāmahai iti
tam prātarāhutau hutāyām dadāti
atha āgneyam aṣṭākapālam puroḍāśam nirvapati
agniḥ vai devānām mukham
mukhataḥ eva tat devān prīṇāti
atha pūṣṇe pathikṛte carum nirvapati
pūṣā vai pathīnām adhipaḥ
svastyayanam eva tat aśvāya karoti
sarva rūpam aśvam javena sampannam saṃvatsarāya utsṛjanti sarva kāminam anyatra a brahmacaryāt
śatam rāja putrāḥ kavacinaḥ rājanyāḥ niṣaṅgiṇaḥ sūta grāmaṇīnām putrāḥ upavītinaḥ kṣatra saṃgrahītṝṇām putrāḥ daṇḍinaḥ an āvartayantaḥ aśvam rakṣanti
atha savitre prasavitre savitre āsavitre savitre satya prasavāya iti saṃvatsaram havīṃṣi
savitā vai prasavitā sa me imam yajñam prasuvai iti
savitā vai āsavitā sa me imam yajñam āsuvai iti
savitā vai satya prasavaḥ sa me imam yajñam satyena prasavena prasuvai iti
yaḥ imā viśvā jātāni ā devaḥ yātu savitā su ratnaḥ viśvāni deva savitar sa gha naḥ devaḥ savitā viśva devam na pramiye
hotā ca pāriplavam ācaṣṭe
adhvaryo iti āmantritaḥ hoyi hotar iti sarvatra pratiśṛṇoti
om hotar tathā hotar iti ācakṣāṇe anugṛṇāti
atha adhvaryuḥ vīṇāgaṇaginaḥ saṃpreṣyati purāṇaiḥ enam puṇya kṛdbhiḥ rājabhiḥ saṃgāyata iti
manuḥ vaivasvataḥ iti prathame
tasya manuṣyāḥ viśaḥ te ime āsate iti gṛhamedhinaḥ upadiśati
ṛcaḥ vedaḥ vedaḥ saḥ ayam iti sūktam nigadet
yamaḥ vaivasvataḥ iti dvitīye
tasya pitaraḥ viśaḥ te ime āsate iti sthavirān upadiśati
yajurvedaḥ vedaḥ saḥ ayam iti yājuṣam anuvākam nigadet
varuṇaḥ ādityaḥ iti tṛtīye
tasya gandharvāḥ viśaḥ te ime āsate iti yūnaḥ śobhanān upadiśati
atharvavedaḥ vedaḥ saḥ ayam iti bheṣajam nigadet
somaḥ vaiṣṇavaḥ iti caturthe
tasya apsarasaḥ viśaḥ tāḥ imāḥ āsate iti yuvatīḥ śobhanāḥ upadiśati
āṅgirasaḥ vedaḥ vedaḥ saḥ ayam iti ghoram nigadet
arbudaḥ kādraveyaḥ iti pañcame
tasya sarpāḥ viśaḥ te ime āsate iti sarpān sarpa vidaḥ vā upadiśati
sarpa vidyā vedaḥ saḥ ayam iti sarpa vidyām nigadet
kuberaḥ vaiśravaṇaḥ iti ṣaṣṭhe
tasya rakṣāṃsi viśaḥ tāni imāni āsata iti selagān pāpa kṛtaḥ vā upadiśati
rakṣaḥ vidyā vedaḥ saḥ ayam iti rakṣaḥ vidyām nigadet
asitaḥ dhānvanaḥ iti saptame
tasya asurāḥ viśaḥ te ime āsate iti kusīdinaḥ upadiśati
asura vidyā vedaḥ saḥ ayam iti māyām kāṃcid kuryāt
matsyaḥ sāṃmadaḥ iti aṣṭame
tasya udaka carāḥ viśaḥ te ime āsate iti matsyān matsya vidaḥ vā upadiśati
itihāsa vedaḥ vedaḥ saḥ ayam iti itihāsam ācakṣīta
tārkṣyaḥ vaipaśyataḥ iti navame
tasya vayāṃsi viśaḥ tāni imāni āsate iti vayāṃsi brahmacāriṇaḥ vā upadiśati
purāṇa vedaḥ vedaḥ saḥ ayam iti purāṇam ācakṣīta
dharmaḥ indraḥ iti daśame
tasya devāḥ viśaḥ te ime āsate iti yūnaḥ a pratigrāhakān śrotriyān upadiśati
sāmavedaḥ vedaḥ saḥ ayam iti sāma gāyāt
sarvān vedān ācaṣṭe sarveṇa sarvam āpnavāni iti
tat yat punar punar pariplavate tasmāt pāriplavam
ekaviṃśatiḥ yūpāḥ ekaviṃśati aratnayaḥ
aṣṭau bailvāḥ
daśa khādirāḥ
paitudravau upasthāvānau
rājjudālaḥ agniṣṭhaḥ
ekaviṃśatiḥ agnīṣomīyāḥ
teṣām samānam caraṇam
gotamasya caturuttara stomaḥ sutyānām prathamam ahar
tena imam lokam āpnoti
ekaviṃśa stomam dvitīyam
ekaviṃśaḥ vai eṣa yaḥ eṣa tapati
tat enam svena rūpeṇa samardhayati
etasmāt aśvaḥ nistaṣṭaḥ
tat etat ṛcā abhyuditam sūrāt aśvam vasavaḥ nirataṣṭa iti
aśvaḥ gomṛgaḥ ajaḥ tūparaḥ te prājāpatyāḥ
gauraḥ gavayaḥ śarabhaḥ uṣṭraḥ māyuḥ kimpuruṣaḥ iti anustaraṇāḥ
paśavaḥ ca ekaviṃśatiḥ ekaviṃśatiḥ ekaviṃśataye cāturmāsya devatābhyaḥ
etāḥ vai sarvāḥ devatāḥ yat cāturmāsya devatāḥ sarvāsām eva devatānām prītyai
alaṃkṛtam aśvam āstavam avaghrāpayanti
su gavyam naḥ iti an avajighrati yajamānam vācayet agreṇa yūpam tiṣṭhantam yat akrandaḥ iti ekādaśabhiḥ a praṇavābhiḥ
samiddhaḥ añjan iti āpriyaḥ
adhrigo iti pariśiṣya mā naḥ mitraḥ iti sūktam
uttame ca uttarasya a praṇuvan
catustriṃśat iti purastāt vaṅkrīṇām
atha aśvāya upastṛṇanti vāsaḥ adhīvāsam hiraṇyam iti
tat etat ṛcā abhyuditam yat aśvāya vāsaḥ upastṛṇanti adhīvāsam yā hiraṇyāni asmai iti
atha aśvam medhyam ālabhante paryaṅgyān bahūn āraṇyān
pūṣṇo lalāṭe
tat etat ṛcā abhyuditam atra pūṣṇaḥ prathamaḥ bhāgaḥ eti iti
aindrāpauṣṇaḥ śyāmaḥ nābhyām
tat etat ṛcā abhyuditam indrāpūṣṇoḥ priyam apyeti pāthaḥ iti
saṃjñaptāya mahiṣīm upanipātayanti
tau adhīvāsena saṃprorṇuvate
tau yajamānaḥ abhimethati utsakthyoḥ ava gudam dhehi arvāñcam añjim ābhara yaḥ strīṇām jīva bhojanaḥ iti
tam na kaścana pratyabhimethati
mātā ca te pitā ca te agre vṛkṣasya krīḍataḥ pra tiḍāmi iti te pitā garbhe muṣṭim ataṃsayat iti enām hotā abhimethati
ūrdhvām enām ucchrayatāt girau bhāram haran iva atha asyai madhyam ejati śīte vāte punan iva iti brahmā vāvātām
yat asyāḥ aṃhubhedyāḥ iti udgātā parivṛktām
manyate śūdrā yat arya jārā na poṣāya dhanāyati iti
yat hariṇaḥ yavam atti na puṣṭam bahu manyate śūdrā yat arya jārā na poṣāya dhanāyati iti adhvaryuḥ pālāgalīm
aśva pālānām samāna jātīyāḥ śatam śatam anucaryaḥ tāḥ pratyabhimethanti yiyapsyataḥ iva te manaḥ hotar mā tvam vadaḥ bahu ūrdhvam enam yat devāsaḥ lalāmagum
śūdraḥ yat arya jāyāḥ patiḥ iti pratyabhimethane vikāraḥ
sadasi brahma vadyam
hotā adhvaryum pṛcchati
dvitīyayā pratyāha
tṛtīyayā pṛcchati
caturthyā pratyāha
kim svid sūrya samam jyotiḥ kim samudra samam saraḥ
kaḥ svit pṛthivyai varṣīyān kasya mātrā na vidyate
brahma sūryasamaṃ jyotir dyauḥ samudrasamaṃ saraḥ
indraḥ pṛthivyai varṣīyān gos tu mātrā na vidyate
kaḥ svid ekākī carati ka u svij jāyate punaḥ
kiṃ sviddhimasya bheṣajam kiṃ svid āvapanaṃ mahat
sūrya ekākī carati candramā jāyate punaḥ
agnir himasya bheṣajaṃ bhūmir āvapanaṃ mahat
brahmā udgātāram pṛcchati
dvitīyayā pratyāha
tṛtīyayā pṛcchati
caturthyā pratyāha
pṛcchāmi tvā citaye devasakha yadi tvam atra manasā jagantha
keṣu viṣṇus triṣu padeṣv iṣṭaḥ keṣu viśvaṃ bhuvanam āviveśa
api teṣu triṣu padeṣv asmi yeṣu viśvaṃ bhuvanam āviveśa
sadyaḥ paryemi pṛthivīm uta dyām ekenāṅgena divo 'sya pṛṣṭham
keṣv antaḥ puruṣa āviveśa kāny antaḥ puruṣe 'rpitāni
etad brahmann upavalhāmasi tvā kiṃ svin naḥ prativocāsy atra
pañcasv antaḥ puruṣa āviveśa tāny antaḥ puruṣe 'rpitāni
etat tvātra pratimanvāno 'smi na māyayā bhavasy uttaro mat
pṛcchāmi tvā param antam pṛthivyāḥ iti yajamānam pṛcchati
uttarayā pratyāha
subhūḥ svayambhūḥ prathamam antar mahati arṇave dadhe ha garbham ṛtviyam yatas jātaḥ prajāpatiḥ iti mahimnaḥ puronuvākyā
hotā yakṣat prajāpatim iti praiṣaḥ
prajāpate na tvat iti yājyā
prājāpatyasya vapayā caritvā tat anu anyāḥ vapāḥ juhuyuḥ iti ha eke āhuḥ
prajāpatim vai anu anyāḥ devatāḥ
tat enāḥ yathāyatham prīṇāti iti
aindrāgnasya vā vaiśvadevasya vā
kim uta tvareran iti ha sma āha indrotaḥ śaunakaḥ
nānā nānā devatābhiḥ pracareyuḥ saha saha samāna devatābhiḥ a vyavasthitābhiḥ nānā vyavasthābhiḥ
tat enāḥ yathāyatham prīṇāti iti
uttarasya mahimnaḥ yājyā puronuvākye viparyasyet
ubhe aikāhikam ca pāṅktam ca ājye saṃśaṃset yaḥ aikāhike ca pāṅkte ca ājye kāmaḥ tayoḥ ubhayoḥ āptyai
ubhau aikāhikam ca bārhatam ca praugau sampravayet yaḥ aikāhike ca bārhate ca prauge kāmaḥ tayoḥ ubhayoḥ āptyai
mahānāmnyaḥ pṛṣṭham bhavanti
sarvam vai tat yat mahānāmnyaḥ
sarvam aśvamedhaḥ
sarveṇa sarvam āpnavāni iti
yāni pāñcamāhnikāni niṣkevalya marutvatīyayoḥ sūktāni tāni pūrvāṇi śastvā aikāhikayoḥ nividau dadhāti
pratiṣṭhā vai ekāhaḥ pratiṣṭhityai eva
sahasram vā madhyaṃdine
chandasaḥ chandasaḥ catvāriṃśatam catvāriṃśatam marutvatīye
te dve aśīti śate
saptaviṃśati śatāni niṣkevalye
tat sahasram
sarvam vai tat yat sahasram
sarvam aśvamedhaḥ
sarveṇa sarvam āpnavāni iti
yāni pāñcamāhnikāni vaiśvadeva āgnimārutayoḥ sūktāni tāni pūrvāṇi śastvā aikāhikeṣu nividaḥ dadhāti
pratiṣṭhā vai ekāhaḥ pratiṣṭhityai eva
ukthyam saṃtiṣṭhate
tena antarikṣa lokam āpnoti
sarva stomaḥ atirātraḥ uttamam ahar
sarvam vai sarva stomaḥ atirātraḥ
sarvam aśvamedhaḥ
sarveṇa sarvam āpnavāni iti
tena amum lokam āpnoti
dvitīyāt ābhiplavikāt śastram
etena ha indrotaḥ śaunakaḥ janamejayam pārikṣitam yājayāṃcakāra
tat uta eṣā api yajña gāthā gīyate
āsandīvati dhānya ādam rukmiṇam harita srajam abadhnāt aśvam sāraṅgam devebhyaḥ janamejayaḥ
ete eva pūrve ahanī jyotiḥ atirātraḥ
tena ugrasenam gauḥ
tena bhīmasenam āyuḥ
tena śrutasenam
sarve pārikṣitīyāḥ
tat uta eṣā api yajña gāthā gīyate pārikṣitāḥ yajamānāḥ aśvamedhaiḥ parovaram ajahuḥ pāpakam karma puṇyāḥ puṇyena karmaṇā iti
abhijit
tena ha ṛṣabhaḥ yājñaturaḥ īje
tat uta eṣā api yajña gāthā gīyate ṛṣabhe aśvena yajati purā yājñature nṛpe amādyat indraḥ somena brāhmaṇāḥ ca īpsitaiḥ dhanaiḥ iti
viśvajit
tena paraḥ āhṇāraḥ īje vaidehaḥ
tat uta eṣā api yajña gāthā gīyate āhṇārasya parasya adaḥ aśvam medhyam abadhnata hiraṇyanābhaḥ kausalyaḥ diśaḥ pūrṇāḥ amaṃhata iti
mahāvratam atirātraḥ
tena ha maruttaḥ āvikṣitaḥ īje
tat uta eṣā api yajña gāthā gīyate marutaḥ pariveṣṭāraḥ maruttasya avasan gṛhe āvikṣitasya agniḥ kṣattā viśve devāḥ sabhāsadaḥ iti
tatas ha asya tad devatāḥ sabhāsadaḥ babhūvuḥ
prācī diś hotuḥ dakṣiṇā brahmaṇaḥ pratīcī adhvaryoḥ udīcī udgātuḥ yat anyat bhūmeḥ puruṣebhyaḥ ca a brāhmaṇānām svam
atra eva hotrakāṇām
madhye tu yajeta
pañca paśuḥ viśākha yūpaḥ
saṃvatsaram ṛtu paśavaḥ ṣaṭ āgneyāḥ vasante aindrāḥ grīṣme mārutāḥ pārjanyāḥ vā varṣāsu maitrāvaruṇāḥ śaradi bārhaspatyāḥ hemante aindrāvaiṣṇavāḥ śiśire
prajāpatiḥ aśvamedhena iṣṭvā puruṣamedham apaśyat
tasya yat an āptam aśvamedhena āsīt tat sarvam puruṣamedhena āpnot
tathā u eva etat yajamānaḥ yat puruṣamedhena yajate yat asya an āptam aśvamedhena bhavati tat sarvam puruṣamedhena āpnoti
sarvam āśvamedhikam upajanaḥ ca
atha agnaye kāmāya dātre pathikṛte iti havīṃṣi
agniḥ vai kāmaḥ devānām īśvaraḥ sarveṣām eva devānām prītyai
agniḥ vai dātā
saḥ eva asmai yajñam dadāti
agniḥ vai pathikṛt
saḥ eva enam punar yajña patham apipāthayati
brāhmaṇam kṣatriyam vā sahasreṇa śatā aśvena avakrīya saṃvatsarāya utsṛjanti sarva kāminam anyatra a brahmacaryāt
tathā ca eva anurakṣanti
atha anumataye pathyāyai svastaye aditaye iti saṃvatsaram havīṃṣi sāvitraiḥ viparyāsam pāriplavīyaiḥ nārāśaṃsāni
anumatyā anumataḥ anena yajñena yajai iti
vāc vai pathyā svastiḥ
svastyayanam eva tat yajñe yajamānāya karoti
iyam vai aditiḥ
pratiṣṭhā vai aditiḥ
asyām eva enam tat adīnāyām antatas pratiṣṭhāpayanti
śaunaḥśepaṃ prathamam
yathā śunaḥśepa ājīgartir yūpe niyukto mumuce
prathame ca sūkte nigadet
kākṣīvataṃ dvitīyam
yathā kakṣīvān auśijaḥ svanaye bhāvayavye saniṃ sasāna
uttame ca sūkte nigadet
śyāvāśvaṃ tṛtīyam
yathā śyāvāśva ārcanānaso vaidadaśvau saniṃ sasāna
ke ṣṭhā nara iti ca sūktam
bhāradvājaṃ caturtham
yathā bharadvājo bṛbautakṣṇi prastoke ca sārñjaye saniṃ sasāna
adhi bṛbuḥ prastoka iti catasraḥ
vāsiṣṭhaṃ pañcamam
yathā vasiṣṭhaḥ sudāsaḥ paijavanasya purohito babhūva
dve naptur iti ca sūktam
maidhātitham ṣaṣṭham
yathāsaṅgaḥ plāyogiḥ strī satī pumān babhūva
stuhi stuhīti ca sūktam
vātsyaṃ saptamam
yathā vatsaḥ kāṇvas tirindire pāraśavyaye saniṃ sasāna
śatam ahaṃ tirindira iti ca sūktam
vāśam aṣṭamam
yathā vaśo 'śvyaḥ pṛthuśravasi kānīte saniṃ sasāna
ā sa etu ya īvad iti ca sūktam
prāskaṇvaṃ navamam
yathā praskaṇvaḥ pṛṣadhre medhye mātariśvani saniṃ sasāna
bhūrīd indrasyeti ca sūkte
nābhānediṣṭhaṃ daśamam
yathā nābhānediṣṭho mānavo 'ṅgiraḥsu saniṃ sasāna
ye yajñeneti ca sūktam
nārāśaṃsāni bhavanti
puruṣo vai nārāśaṃsaḥ
tad enaṃ svena rūpeṇa samardhayati
pañcaviṃśatir yūpāḥ
pañcaviṃśatyaratnayaḥ
daśa bailvā dvādaśa khādirāḥ
paitudravā upasthāvānau
rājjudālo vā sāralo 'gniṣṭhaḥ
pañcaviṃśatir agnīṣomīyāḥ
teṣāṃ samānaṃ caraṇam
āśvamedhikānāṃ sutyānāṃ prathame cottame ca
pañcaviṃśastomaṃ dvitīyam
pañcaviṃśo vai puruṣaḥ
tad enaṃ svena rūpeṇa samardhayati
puruṣo gomṛgo 'jas tūparas te prājāpatyāḥ
gauro gavayaḥ śarabha uṣṭro māyuḥ kimpuruṣa ity anustaraṇāḥ
paśavaś ca pañcaviṃśatiḥ pañcaviṃśatiḥ pañcaviṃśataye cāturmāsyadevatābhyaḥ
etā vai sarvā devatā yaccāturmāsyadevatāḥ
sarvāsām eva devatānāṃ prītyai
alaṃkṛtaṃ puruṣam āstavam avaghrāpya udīratām avara ity ekādaśabhir apraṇavābhiḥ
agnir mṛtyur ity āpriyaḥ
mainam agna ity adhrigau tathaiva
atha puruṣāyopastṛṇanti kauśaṃ tārpyam āruṇam āṃśavam iti
saṃjñaptaṃ yāmena sāmnodgātopatiṣṭhate
puruṣeṇa nārāyaṇena hotā
atha hainamṛtvija upatiṣṭhante pareyivāṃsam iti dvābhyāṃ dvābhyāṃ hotā brahmodgātādhvaryuḥ
ataḥ yajamānaṃ bhiṣajyanti
uta devā avahitaṃ muñcāmi tvā haviṣā jīvanāya kam akṣībhyāṃ te nāsikābhyāṃ vāta ā vātu bheṣajam ity anupūrvaṃ sūktaiḥ
pra tāry āyur iti nairṛtīnām ekaikayā
tisṛbhis tisṛbhiḥ śaṃtātīyānām
saṃjñaptāya mahiṣīm upanipātayanti
tāvadhīvāsena saṃprorṇuvate
tau tathaiva yajamāno 'bhimethati
parivṛktā aprapāṇā yo 'nāktākṣo na seśe yasya romaśam ity abhimethinyaḥ
uttarābhir uttarābhiḥ pratyabhimethanti
pūrvayādhvaryuḥ
udīrṣva nāry udīrṣvātaḥ pativaty udīrṣvāto viśvāvaso 'śmanvatīty utthāpinyaḥ
mano nv asunīte yat te yamaṃ yathā yugam iti tṛcair anumantrayate
brahmānuvācayati
sadasi brahmavadyam
gāvo yavam iti hotādhvaryuṃ pṛcchati
dvitīyayā pratyāha
tṛtīyayā pṛcchati
caturthyā pratyāha
dve srutī aśṛṇavaṃ pitṝṇām iti brahmodgātāraṃ pṛcchati
dvitīyayā pratyāha
ekāntarayā pṛcchati
uttarayā pratyāha
āśvamedhikam ājyāt
ubhe aikāhikaṃ ca māhāvratikaṃ cājye saṃśaṃset
ya aikāhike ca māhāvratike cājye kāmas tayor ubhayor āptyai
ubhāv aikāhikaṃ ca māhāvratikaṃ ca praugau sampravayet
ya aikāhike ca māhāvratike ca prauge kāmas tayor ubhayor āptyai
mahāvratān madhyaṃdinaḥ
rājanaṃ pṛṣṭhaṃ bhavati
etad vai puruṣavidhaṃ sāma yad rājanam
tad enaṃ svena sāmnā samardhayati
anucaraprabhṛti ṣaṣṭhāt tṛtīyasavanam
nārāśaṃsaṃ vai ṣaṣṭham ahaḥ
puruṣo vai nārāśaṃsaḥ
tad enaṃ svena rūpeṇa samardhayati
mahādivākīrtyam agniṣṭomasāma bhavati
etad vai puruṣavidhaṃ sāma yan mahādivākīrtyam
tad enaṃ svena sāmnā samardhayati
ṣoḍaśyantaṃ saṃtiṣṭhate
ṣoḍaśakalo vai puruṣaḥ
tad enaṃ svena rūpeṇa samardhayati
pṛṣṭhyasya pañcamaṃ caturtham ahaḥ
sahapuruṣaṃ ca dīyate
daśapaśur viśākhayūpaḥ
dvādaśa dvādaśartupaśavaḥ
brahma svayaṃbhu tapo 'tapyata
tat tapas taptvaikṣata
na vai tapasy ānantyam asti hanta sarveṣu bhūteṣv ātmānaṃ juhavānīti
tat sarveṣu bhūteṣvātmānaṃ hutvā sarvāṇi bhūtāni sarvamedhe juhavāṃcakāra
tato vai tat sarveṣāṃ bhūtānāṃ śraiṣṭhyaṃ svārājyam ādhipatyaṃ paryait
tatho eva etad yajamāno yat sarvamedhena yajate sarveṣu bhūteṣvātmānaṃ hutvā sarvāṇi bhūtāni sarvamedhe juhavāṃkaroti
tato vai sa sarveṣāṃ bhūtānāṃ śraiṣṭhyaṃ svārājyam ādhipatyaṃ paryeti
pauruṣamedhikaṃ purastāt karma
agniṣṭud indrastud vaiśvadevastut sūryastuty aśvam ālabhante
pauruṣamedhikaṃ pañcamam ahaḥ
tatra puruṣam ālabhante
vājapeyaḥ ṣaṣṭham
āptoryāmaḥ saptamam
tatra sarvān medhān ālabhante ye ke ca prāṇinaḥ
vapā vapāvatāṃ juhvati
tvaco 'vapākānām
saṃvraścam oṣadhivanaspatīnāṃ prakiranti
triṇavatrayastriṃśe 'ṣṭamanavame 'hanī
viśvajit sarvastomaḥ sarvapṛṣṭho 'tirātra uttamam ahaḥ
sarvaṃ vai viśvajit sarvastomaḥ sarvapṛṣṭho 'tirātraḥ
sarvaṃ sarvamedhaḥ
sarveṇa sarvam āpnavānīti
viṃśatipaśur viśākhayūpaḥ
caturviṃśatiś caturviṃśatirṛtupaśavaḥ
atra sarvamedhaḥ saṃtiṣṭhate
sahabhūmi ca dīyate
gārhapatye 'dharāraṇim anuprahṛtya
āhavanīya uttarāraṇim
ātmany agnīn samāropya
araṇyaṃ pravrajet
viśvakarmā ha bhauvano 'ntata īje
taṃ ha bhūmir uvāca
na mā martyaḥ kaścana dātum arhati viśvakarman bhauvana māṃ didāsitha
upamaṅkṣye 'haṃ salilasya madhye mṛṣaiva te saṃgaraḥ kaśyapāya
iti
tām kaśyapa ujjahāra
vājapeye brahmaudumbaraṃ rathacakram ārohati vājasyāhaṃ savituḥ save satyasavasya bṛhaspater uttamaṃ nākaṃ roheyam iti
indrasyeti kṣatriye yajamāne
marutām iti vaiśye
tasminn upaviśyāviddhe rathacakre 'sampreṣitas triḥ sāma gāyati
api ca japet triḥ
āvir maryā ā vājaṃ vājino 'gman
devasya savituḥ save svargān arvanto jayata
iti ca
tenaiva mantreṇa pratyavarohati
aruham iti pratyavarohaṇe vikāraḥ
hiraṇmayena pātreṇa madhugrahasya prāṇabhakṣaṃ bhakṣayitvā upayacchate pātram
divam ayaṃ yajamāno rohati svargam ayaṃ yajamāno rohatīti vā
yūpaṃ rohantam ūṣapuṭair arpayanti
rājasūye 'bhiṣikto yajamāno brahmann iti pañcakṛtvo brahmāṇam āmantrayate
tvaṃ brahmāsīty evaṃ sarvatra pratiśṛṇoti
savitāsi satyaprasava iti prathame
indro 'si viśvaujā iti dvitīye
varuṇo 'si dharmapatir iti tṛtīye
rudro 'si suśeva iti caturthe
tvaṃ brahmāsīty eva pañcame
manasāsmai hiraṇmayau pravṛttau dadāti
tau manasā pratigṛhṇāti
aśvamedha ṛtvijo raśanā dhārayanto 'śvaṃ hradayoḥ saṃsyandinoḥ snāpayanti
anenāyam aśvena medhyena rājeṣṭvā vijayatām abrahmaṇyuñjitāyā iti
yadi cainaṃ yajamānena pṛṣṭhe 'bhimarśayeyur ahaṃ ca tvaṃ ceti japet
saṃsthite madhyame 'hany āhavanīyam abhito dikṣu prāsādān viminvanti
tān upariṣṭāt sanivyādhaiḥ prākāraiḥ parighnanti
sarvauṣadhim ṛtvijo rātrīṃ juhvati
prātaranuvākavelāyāṃ pratyavarohanti
parikarmiṇa ārohanti
te juhvaty odayāt
atrātreyaṃ sahasreṇāvakrīya yaḥ śukraḥ piṅgākṣo valinas tilakāvalo viklidhaḥ khaṇḍo baṇḍaḥ khalatistam ādāya nadīṃ yanti
athainam udake 'bhipragāhya yadāsyodakaṃ mukham āsyandetāthāsmā adhvaryur mūrdhany aśvatedaniṃ juhoti bhrūṇahatyāyai svāheti
atha taṃ niḥsedhanti
niḥsiddhapāpmāno 'pagrāmā bhavantīti
athāta ekottarā ahīnāḥ
yad ekavidhaṃ tad ekarātreṇāpnoti
atha yaddvividhaṃ taddvirātreṇa
dve vā ahorātre dve dyāvāpṛthivī dve ime pratiṣṭhe
tad yat kiṃ ca dvividham adhidaivatam adhyātmaṃ tat sarvam enenāpnoti
avyakto 'haḥsaṃghāto daśarātram adhikurvīta
ādito 'vacchedaḥ
antyasyātirātrabhāvaḥ
anvahaṃ dakṣiṇā
adīkṣitā dīkṣitaṃ yājayanti
māsāpavargā ahīnāḥ
sutyapratihrāse dīkṣā vivardhayeyuḥ
nāsaṃvatsaradīkṣitāya mahāvrataṃ śaṃset
nāsaṃvatsarabhṛtokhāya
mukhyo vā eṣa yajñakratur yad agniṣṭomaḥ
yajñamukhasyānavarārdhyai
sampātau tu nividdhāne
tataṃ me yajñena vardhatety ārbhavajātavedasīye dvitīyasya
trirātre ca
abhijidviśvajitau caturviṃśamahāvrate goāyuṣī vā
yaddvividhaṃ taddvirātreṇāpnoti
atha yat trividhaṃ tat trirātreṇa
trayo vā ime lokās trīṇi jyotīṃṣi tripavaṇo yajñaḥ
tad yat kiṃca trividham adhidaivatam adhyātmaṃ tat sarvam enenāpnoti
trivṛtprabhṛtayas trayaḥ stomāḥ prathamasyāhnaḥ
pañcadaśaprabhṛtayo dvitīyasya
ṣoḍaśaṃ brahmaṇa ājyam
ekaviṃśaprabhṛtayas tṛtīyasya
agniṣṭomaḥ prathamam ahaḥ
ukthyaṃ dvitīyam
atirātras tṛtīyam
rathantaraṃ pṛṣṭhaṃ prathamasya
vāmadevyaṃ dvitīyasya
bṛhat tṛtīyasya
ayaṃ vai loko rathantaram
antarikṣaloko vāmadevyam
asau loko bṛhat
eteṣām eva lokānām āptyai
samūḍhād ājyāni
madhyamācchandomāt traiṣṭubhaḥ praugo dvitīyasya ahnaḥ
aryameti marutvatīyam
yaddvitīyasyāhno marutvatīyaṃ tat tṛtīye 'hani karoti
tad imāṃllokān sambhoginaḥ karoti tasmāddhīme lokā anyonyam abhibhuñjantīti
ahanī vā viparyasyet
kas tam indreti sāmapragātho niṣkevalyasya
mo ṣu tvā vāghataś caneti stotriyānurūpau pragāthau maitrāvaruṇasya uddhṛtya dvipadām
kaṃ navya iti kadvān
dvitīyād ahnaḥ sūkte
astāvi manmobhayaṃ śṛṇavad iti brāhmaṇācchaṃsinaḥ
kad ū nv asyeti kadvān
śrāyanta iva sūryaṃ śagdhy ū ṣu śacīpata ity acchāvākasya
yad indra prāg apāg udag iti kadvān
kayāśubhīyatadidāsīye vā nividdhāne dvitīyasya
anucaraprabhṛti ṣaṣṭhāt tṛtīyasavanam
eṣo nvai sahasrastotriyo yena prajāpatir ayajata
etam eva gargatrirātra ity ācakṣate
dvitīyo 'śvitrirātraḥ
madhyame 'hanyaśvam ālabhante
adhrigāv aśvastomīyam
tṛtīyaś chandomaḥ pavamānaḥ
parākaś caturthaḥ
pṛṣṭhyastomais triṣṭomāni trīṇi
eṣa u parākaḥ
etenāsmāllokāt prajigāṃsan yajeta
pratiṣṭhākāmasya dvaiparāka ity āhuḥ
yā hy ekā jagatī te dve gāyatryau
ayaṃ loko gāyatras tad asmiṃlloke pratitiṣṭhati pratiṣṭhāyām apracyutyām
jyotir gaur āyur iti kusurubindutrirātraḥ
trīṇi śatāni prathame 'han dadāti
trayastriṃśataṃ pañca kalāḥ
evaṃ dvitīya evaṃ tṛtīye
tatkalā sahasratamyā goḥ pariśiṣyate
tām anyayā gavā niṣkrīyāmākurvīta
amākāryety āhur yajamānasya eva sambhūtyā iti
yāyantīnāṃ prathamoparamet sā syād ity āhuḥ
tad apracyutyai rūpam
yā saṃtiṣṭhantīnāṃ prathamopaviśet sā syād ity āhuḥ
tat pratiṣṭhāyai rūpam
yādyaśvīnā sā syād ityāhuḥ
tat prajātyai rūpam
yā sattamā sā syād ity āhuḥ
sattamām amākaravā iti
sarvavedatrirātre triśukriyo brahmā yasyobhayataḥ śrotriyās tripuruṣam
yat trividhaṃ tat trirātreṇāpnoti
atha yaccaturvidhaṃ taccatūrātreṇa
catuṣṭayā vai paśavaḥ
atho catuṣpādāḥ
tad yat kiṃ ca caturvidham adhidaivatam adhyātmaṃ tat sarvam enenāpnoti
trivṛt prathamam ahaḥ pañcadaśaṃ dvitīyaṃ saptadaśaṃ tṛtīyam ekaviṃśaṃ caturtham
te vā ete catvāraḥ stomā nānāvīryā yajñakratavas tena hāsya catvāro vīrā nānāvīryāḥ prajāyām ājāyante ya evaṃ veda
eṣo nvai jamadagneś catūrātraḥ
athaivātreś caturvīraḥ
trivṛt prathamasyāhnaḥ prātaḥsavanaṃ pañcadaśo mādhyaṃdinaḥ saptadaśaṃ tṛtīyasavanam
pañcadaśaṃ dvitīyasyāhnaḥ prātaḥsavanaṃ saptadaśo mādhyaṃdina ekaviṃśaṃ tṛtīyasavanam
saptadaśaṃ tṛtīyasyāhnaḥ prātaḥsavanam ekaviṃśo mādhyaṃdinas triṇavaṃ tṛtīyasavanam
ekaviṃśaṃ caturthasyāhnaḥ prātaḥsavanaṃ triṇavo mādhyaṃdinas trayastriṃśaṃ tṛtīyasavanam
te vā ekaikaṃ stomam utsṛjanto yantyekaikaṃ prajanayantaḥ
tena hāsya catvāro vīrā nānāvīryāḥ prajāyām ājāyante
vīro hi stomaḥ
tasya śastram
rathantaraṃ pṛṣṭhaṃ prathamasya
sajanīyaṃ niṣkevalyam
kayāśubhīyatadidāsīye vā nividdhāne dvitīyasya
tṛtīye vairūpapṛṣṭhe vairājāt tṛtīyasavanam
caturthe vairājapṛṣṭhe vairūpāt tṛtīyasavanam
prākṛto vā atirātraḥ
taṃ vaiśvānara ity ācakṣate
abhijid ābhiplavikānāṃ caturthaḥ
viśvajid itareṣām
vaiśvānaro mahāvrataṃ vā
yaccaturvidhaṃ taccatūrātreṇa āpnoti
atha yat pañcavidhaṃ tat pañcarātreṇa
pañcapadā paṅktiḥ pāṅkto vai yajñas tad yat kiṃ ca pañcavidham adhidaivatam adhyātmaṃ tat sarvam enenāpnoti
trivṛt prathamam ahaḥ pañcadaśaṃ dvitīyam ekaviṃśaṃ tṛtīyaṃ saptadaśaṃ caturthaṃ catuṣṭomo 'tirātra uttamam ahaḥ
tad vā idam āsām eva rūpeṇa
iyam eva trivṛto rūpeṇa
iyaṃ pañcadaśasya
iyam ekaviṃśasya
iyaṃ saptadaśasya
ayaṃ catuṣṭomasyātirātrasya
tad yad ekaviṃśastomānāṃ varṣiṣṭhas tasmād iyam āsāṃ varṣiṣṭhā
atha yaccatuṣṭomo 'tirātra uttamam ahas tasmād ayam aṅguṣṭhaḥ sarvā aṅgulīḥ pratyeti
tasya śastram
tryahaś caturtham ābhiplavikam
pañcamasya ca dve savane ṣaṣṭhāt pṛṣṭhyasya pañcame tṛtīyasavanam
pañca vā ābhiplavikāni
uttamāt pañcame tṛtīyasavanam
abhijid ābhiplavikānāṃ caturthaḥ
viśvajid itareṣām
vaiśvānaraś ca mahāvrataṃ vā
ubhayor vā abhijiccaturtho viśvajit pañcamaḥ
yat pañcavidhaṃ tat pañcarātreṇāpnoti
atha yat ṣaḍvidhaṃ tat ṣaḍrātreṇa
ṣaḍ vā ṛtavaḥ ṣaṭ stomās tad yat kiṃ ca ṣaḍvidham adhidaivatam adhyātmaṃ tat sarvam enenāpnoti
tryaho 'bhijid viśvajitau vaiśvānaraś ca mahāvrataṃ vā
anantaraṃ vābhijito mahāvratam
viśvajit ṣaṣṭhaḥ
pṛṣṭhyo 'bhiplavo vā
yat ṣaḍvidhaṃ tat ṣaḍrātreṇāpnoti
atha yat saptavidhaṃ tat saptarātreṇa
sapta prāṇāḥ sapta chandāṃsi tad yat kiṃ ca saptavidham adhidaivatam adhyātmaṃ tat sarvam enenāpnoti
tryaho 'bhijid viśvajitau mahāvrataṃ vaiśvānaraś ca
atha saṃvatsarasya pravalhaḥ
prākṛto 'gniṣṭomaś caturviṃśam abhijid viṣuvān viśvajin mahāvrataṃ vaiśvānaraś ca
eṣo nvai saptarṣīṇāṃ saptarātraḥ
etam eva janakasaptarātra ity ācakṣate
abhijid ābhiplavikānāṃ saptamaḥ
viśvajid itareṣām
vaiśvānaro mahāvrataṃ vā
yat saptavidhaṃ tat saptarātreṇāpnoti
atha yad aṣṭavidhaṃ tad aṣṭarātreṇa
aṣṭau vasavo 'ṣṭākṣarā gāyatrī tad yat kiṃ cāṣṭavidham adhidaivatam adhyātmaṃ tat sarvam enenāpnoti
abhijid ābhiplavikānāṃ saptamaḥ
viśvajid itareṣām
vaiśvānaraś ca mahāvrataṃ vā
ubhayor vābhijit saptamo viśvajid aṣṭamaḥ
yad aṣṭavidhaṃ tad aṣṭarātreṇāpnoti
atha yannavavidhaṃ tannavarātreṇa
catasro diśaś catasro 'vāntaradiśa ūrdhveyaṃ navamī diṅ navākṣarā bṛhatī tad yat kiṃ ca navavidham adhidaivatam adhyātmaṃ tat sarvam anenāpnoti
ṣaḍaho 'bhijid viśvajitau vaiśvānaraś ca mahāvrataṃ vānantaraṃ vābhijito mahāvrataṃ viśvajin navamaḥ
jyotir agniṣṭomo gaur ukthya āyur atirātras trir etam upayanti śalalīpiśaṅga ity ācakṣate
yan navavidhaṃ tan navarātreṇāpnoti
atha yaddaśavidhaṃ taddaśarātreṇa
daśākṣarā virāḍ annaṃ virāṭ tad yat kiṃ ca daśavidham adhidaivatam adhyātmaṃ tat sarvam enenāpnoti
adhyardho 'bhiplavo nava vāgniṣṭomāḥ
daśarātraḥ saṃsthāvikṛtaḥ
vaiśvānaraś ca
etena ha jalo jātūkarṇya iṣṭvā trayāṇāṃ nigusthānāṃ purodhāṃ prāpa kāśyavaidehayoḥ kausalyasya ca
tasya ha tacchvetaketuḥ śriyam abhidhyāya pitaram adhyūhe palita yajñakāmān yān vā u śriyā yaśasā samardhayituṃ vettha no ātmānam iti
taṃ ha uvāca
mā maivaṃ putra voco yajñakratur eva me vijñāto 'bhūt tam eva etat kṛtsnake brahmabandhau vyajijñāsiṣi
tad u kila tathaivāsa yathaivainaṃ provāca
sa eṣa purodhākāmasya yajñaḥ
pra purodhām āpnoti ya evaṃ veda
catuṣṭomāt samūḍhāt trikakudaḥ śastram
atha mahātrikakudaś ca
chandomatrikakudaś ca
agniṣṭud indrastud vaiśvadevastut pṛṣṭhyo vaiśvānaraś ca
ṣaḍaho 'bhijid aśvajitau mahāvrataṃ vaiśvānaraś ca
prākṛto 'gniṣṭomo navamo 'ṣṭamo vā viśvajiddaśamaḥ
yaddaśavidhaṃ taddaśarātreṇāpnoti
atha yad ekādaśavidhaṃ tad ekādaśarātreṇa
ekādaśākṣarā triṣṭup traiṣṭubhāḥ paśavas tad yat kiṃ caikādaśavidham adhidaivatam adhyātmaṃ tat sarvam enenāpnoti
vyūḍhachandā daśarātraḥ
viśvajid ekādaśaḥ
taṃ pauṇḍarīka ity ācakṣate
ayutaṃ dakṣiṇā
aśvasahasram ekādaśam ity eke
ukto dvādaśāhaḥ
ta ete purastād agniṣṭomā upariṣṭād atirātrā uttarottariṇa ekottarā ahīnāḥ
uttarottariṇīm eva tacchriyaṃ virājam annādyamāpnoti ya evaṃ veda ya evaṃ veda
