upanayanam vyākhyāsyāmaḥ
sapta varṣam brāhmaṇam upanayīta ekādaśa varṣam rājanyam dvādaśa varṣam vaiśyam
vasante brāhmaṇam grīṣme rājanyam śaradi vaiśyam
āpūryamāṇapakṣe puṇye nakṣatre viśeṣeṇa puṃnāmadheye yugmān brāhmaṇān annena pariviṣya puṇya aham svastyayanam ṛddhim iti vācayitvā āśitasya kumārasya keśān vāpayitvā snātam alaṃkṛtam ahatam vāsaḥ paridhāya prācīna pravaṇe udīcīna pravaṇe prāc udak pravaṇe same vā deśe uddhatya avokṣya agnim mathitvā laukikam vā āhṛtya nyupya upasamādadhāti
prāc agraiḥ darbhaiḥ agnim paristṛṇāti
api vā udak agrāḥ paścāt purastāt ca bhavanti
dakṣiṇān uttarān karoti uttarān adharān yadi prāc udak agrāḥ
dakṣiṇena agnim brahma āyatane darbhān saṃstīrya mayi gṛhṇāmi yaḥ naḥ agniḥ iti dvābhyām ātman agnim gṛhītvā uttareṇa agnim darbhān saṃstīrya yathārtham dravyāṇi prayunakti aśmānam ahatam vāsaḥ ajinam mauñjīm mekhalām trivṛtām brāhmaṇasya jyām rājanyasya āvīsūtram vaiśyasya bailvam pālāśam vā daṇḍam brāhmaṇasya naiyyagrodham rājanyasya audumbaram vaiśyasya
ekaviṃśati dārum idhmam saṃnahyati āhuti parimāṇam vā
tasmin śamyāḥ paridhīn idhme upasaṃnahyati
darvīm kūrcam ājya sthālīm praṇītā praṇayanam yena ca arthaḥ
sakṛt eva sarvāṇi yathā upapadam vā
etasmin kāle brahmā yajñopavītam kṛtvā apaḥ ācamya apareṇa agnim dakṣiṇā atikramya brahma sadanāt tṛṇam nirasya apaḥ upaspṛśya agnim abhimukhaḥ upaviśati
samau a pracchinna agrau darbhau prādeśa mātrau pavitre kṛtvā anyena nakhāt chittvā adbhiḥ anumṛjya pavitra antarhite pātre apaḥ ānīya upabilam pūrayitvā udak agrābhyām pavitrābhyām tris utpūya uttareṇa agnim darbheṣu sādayitvā darbhaiḥ apidadhāti
tiras pavitram prokṣaṇīḥ saṃskṛtya yathā purastāt bilavanti uttānāni kṛtvā viṣāya idhmam tris sarvābhiḥ prokṣati
darvīm niṣṭapya saṃmṛjya punar niṣṭapya nidadhāti
saṃmārgān abhyukṣya agnau ādadhāti
ājyam vilāpya pavitra antarhitāyām ājya sthālyām ājyam nirūpya udīcaḥ aṅgārān nirūhya teṣu adhiśritya avadyotya darbha taruṇābhyām pratyasya tris paryagni kṛtvā udak udvāsya aṅgārān pratyūhya ājyam tris utpūya pavitre agnau ādhāya
śamyābhiḥ paridadhāti
apareṇa agnim udīcīna kumbām madhyamām nidadhāti dakṣiṇena agnim saṃspṛṣṭām madhyamayā prācīna kumbām uttareṇa agnim saṃspṛṣṭām madhyamayā prācīna kumbām
apareṇa agnim prāc mukhaḥ upaviśati
dakṣiṇatas yajña upavītī ācāntaḥ kumāraḥ upaviśya anvārabhate
atha pariṣiñcati adite anumanyasva iti dakṣiṇatas prācīnam anumate anumanyasva iti paścāt udīcīnam sarasvate anumanyasva iti uttaratas prācīnam deva savitar prasuva iti sarvatas pradakṣiṇam
pariṣicya idhmam aṅktvā abhyādadhāti ayam te idhmaḥ ātmā jātavedaḥ tena idhyasva vardhasva ca inddhi vardhaya ca asmān prajayā paśubhiḥ brahmavarcasena annādyena samedhaya svāhā iti
atha darvyā juhoti
uttaram paridhi saṃdhim anvavahṛtya darvīm prajāpataye manave svāhā iti manasā dhyāyan dakṣiṇā prāñcam ṛjum dīrgham saṃtatam juhoti
dakṣiṇam paridhi saṃdhim anvavahṛtya indrāya svāhā iti prāñcam udañcam ṛjum
āghārau āghārya ājya bhāgau juhoti agnaye svāhā iti uttara ardha pūrva ardhe somāya svāhā iti dakṣiṇa ardha pūrva ardhe
tau antareṇa itarāḥ juhoti
yuktaḥ vaha jātavedaḥ purastāt agne viddhi karma kriyamāṇam yathā idam tvam bhiṣaj bheṣajasya asi kartā tvayā gāḥ aśvān puruṣān sanema svāhā yā tiraścī nipadyase aham vidharaṇī iti tām tvā ghṛtasya dhārayā agnau saṃrādhanīm yaje svāhā saṃrādhanyai devyai svāhā prasādhanyai devyai svāhā iti
sarva darvi homāṇām eṣa kalpaḥ
mantra ante nityaḥ svāhākāraḥ
amantrāsu amuṣmai svāhā iti yathādevatam
bhūḥ bhuvaḥ suvar iti vyāhṛtibhiḥ juhoti ekaikaśas samastābhiḥ ca
āyuḥ dāḥ agne iti eṣa āyuḥ dāḥ deva jarasam gṛṇānaḥ ghṛta pratīkaḥ ghṛta pṛṣṭhaḥ agne ghṛtam piban amṛtam cāru gavyam pitā iva putram jarase naya imam svāhā imam me varuṇa tat tvā yāmi tvam naḥ agne sa tvam naḥ agne tvam agne ayāsyayā san manasā hitaḥ ayā san havyam naḥ dhehi bheṣajam svāhā prajāpate iti eṣā
yat asya karmaṇi iti arīricam yat vā nyūnam iha akaram agniḥ tat sviṣṭakṛt vidvān sarvam su iṣṭam su hutam karotu me agnaye sviṣṭakṛte su huta hute sarva hute āhutīnām kāmānām samardhayitre svāhā iti uttara ardha pūrva ardhe saṃsaktām itarābhiḥ āhutībhiḥ juhoti
atra eke jaya abhyātānān rāṣṭrabhṛtaḥ iti upajuhvati purastāt sviṣṭakṛtaḥ
cittam ca svāhā cittiḥ ca svāhā iti jayān juhoti cittāya svāhā cittaye svāhā iti vā agniḥ bhūtānām adhipatiḥ sa mā avatu iti abhyātānān
asmin brahman asmin kṣatre iti abhyātāneṣu anuṣajati
pitaraḥ pitāmahāḥ iti prācīnāvītī juhoti upatiṣṭhate vā ṛtāṣāh ṛta dhāmā iti rāṣṭrabhṛtaḥ
ṛtāṣāh ṛta dhāmā iti rāṣṭrabhṛtaḥ
paryāyam anudrutya tasmai svāhā iti pūrvām āhutim juhoti tābhyaḥ svāhā iti uttarām
agreṇa uttaram paridhi saṃdhim aśmānam nidhāya dakṣiṇena pādena
kumāram āsthāpayati ātiṣṭha imam aśmānam aśmā iva tvam sthiraḥ bhava pramṛṇīhi durasyūn sahasva pṛtanāyataḥ iti
atha enam ahatam vāsaḥ paridhāpayati pūrvam nidhāya yāḥ akṛntan avayan yāḥ atanvata yāḥ ca devīḥ antān abhitas adadanta tāḥ tvā devīḥ jarasā saṃvyayantu āyuṣmān idam paridhatsva vāsaḥ paridhatta dhatta vāsasā enam śata āyuṣam kṛṇuta dīrgham āyuḥ bṛhaspatiḥ prāyacchat vāsaḥ etat somāya rājñe paridātavai u jarām gacchāsi paridhatsva vāsaḥ bhava kṛṣṭīnām abhiśasti pāvā śatam ca jīva śaradaḥ su varcāḥ rāyaḥ ca poṣam upasaṃvyayasva iti
paridhāpya abhimantrayate pari idam vāsaḥ adhidhāḥ svastaye bhūḥ āpīṇām abhiśasti pāvā śatam ca jīva śaradaḥ purūcīḥ vasūni cāyyaḥ vibhaja sa jīvan iti
atha enam mekhalayā nābhi deśe tris pradakṣiṇam parivyayati yā duritā paribādhamānā śarma varūthe punatī naḥ āgāt prāṇa apānābhyām balam āvahantī svasā devānām subhagā mekhalā iyam iti
dvis iti eke
uttaratas nābheḥ trivṛtam granthim kṛtvā dakṣiṇatas nābheḥ parikarṣati
atha asmai ajinam uttarīyam karoti mitrasya cakṣuḥ dharuṇam dharīyaḥ tejaḥ yaśasvi sthaviram samiddham an āhanasyam vasanam jariṣṇu pari idam vājī ajinam dhatsva asau aditiḥ te kakṣām badhnātu vedasya anuvaktavai medhāyai śraddhāyai anūktasya a nirākaraṇāya brahmaṇe brahmavarcasāya iti
kṛṣṇājinam brāhmaṇasya rauravam rājanyasya basta ajinam vaiśyasya
atha enam paridadāti pari imam indra brahmaṇe mahe śrotrāya dadhmasi atha enam jarimā nayet jyok śrotre adhijāgarat iti brāhmaṇam pari imam indra brahmaṇe mahe rāṣṭrāya dadhmasi atha enam jarimā nayet jyok rāṣṭre adhijāgarat iti rājanyam pari imam indra brahmaṇe mahe poṣāya dadhmasi atha enam jarimā nayet jyok poṣe adhijāgarat iti vaiśyam
tam apareṇa agnim udañcam upaveśya huta uccheṣaṇam prāśayati tvayi medhām tvayi prajām iti etaiḥ saṃnataiḥ
pṛṣadājyam eke prāśayanti
yoge yoge tavastaram imam agne āyuṣe varcase kṛdhī iti dvābhyām prāśnantam samīkṣate
prāśayanti eke
ācāntam upasparśayitvā abhimantrayate śatam id nu śaradaḥ anti devāḥ yatra naḥ cakra jarasam tanūnām putrāsaḥ yatra pitaraḥ bhavanti mā naḥ madhyā rīriṣata āyuḥ gantoḥ iti
āgantrā samaganmahi pra sa mṛtyuṃ yuyotanāriṣṭāḥ saṃcaremahi svasti caratād iha svastyā gṛhebhya iti pradakṣiṇam agniṃ parikrāmantam abhimantrayate
athainam abhivyāhārayati brahmacaryam āgām upa mā nayasva brahmacārī bhavāni devena savitrā prasūta iti
taṃ pṛcchati
ko nāmāsīti
asāv ityācaṣṭe yathānāmā bhavati
svasti deva savitar aham anenāmunodṛcam aśīyeti nāmanī gṛhṇāti
śaṃ no devīr abhiṣṭaya āpo bhavantu pītaye śaṃ yor abhisravantu na iti mārjayete
athāsya dakṣiṇena hastena dakṣiṇam aṃsam anvārabhya savyena savyaṃ vyāhṛtibhiḥ sāvitryeti dakṣiṇaṃ bāhum abhyātmann upanayate devasya tvā savituḥ prasave 'śvinor bāhubhyāṃ pūṣṇo hastābhyām upanaye 'sāv iti ca
athāsya dakṣiṇena hastena dakṣiṇaṃ hastaṃ sāṅguṣṭhaṃ gṛhṇāty agniṣ ṭe hastamagrabhīt somaste hastam agrabhīt savitā te hastam agrabhīt sarasvatī te hastam agrabhīt pūṣā te hastam agrabhīd bṛhaspatiste hastam agrabhīn mitraste hastamagrabhīd varuṇas te hastam agrabhīt tvaṣṭā te hastamagrabhīd dhātā te hastamagrabhīd viṣṇuste hastamagrabhīt prajāpatiste hastamagrabhīd iti
savitā tvābhirakṣatu mitras tvamasi dharmaṇāgnirācāryas tava devena savitrā prasūto bṛhaspaterbrahmacārī bhavāsāv apo 'śānaḥ samidha ādhehi karma kuru mā divā svāpsīr ityenaṃ saṃśāsti
athāsya dakṣiṇena hastena dakṣiṇamaṃsamuparyuparyanvavamṛśya hṛdayadeśamabhimṛśati mama hṛdaye hṛdayaṃ te astu mama cittaṃ cittenānvehi mama vācamekamanā juṣasva bṛhaspatis tvā niyunaktu mahyaṃ mām evānusaṃrabhasva mayi cittāni santu te mayi sāmīcyam astu te mahyaṃ vācaṃ niyacchatād iti
prāṇānāṃ granthirasi sa mā visrasa iti nābhideśam
bhūrbhuvaḥ suvaḥ suprajāḥ prajayā bhūyāsaṃ suvīro vīraiḥ suvarcā varcasā supoṣaḥ poṣaiḥ sumedhā medhayā subrahmā brahmacāribhir ityenamabhimantrya bhūr ṛkṣu tvāgnau pṛthivyāṃ vāci brahmaṇi dade 'sau bhuvo yajuḥṣu tvā vāyāvantarikṣe prāṇe brahmaṇi dade 'sau suvaḥ sāmasu tvā sūrye divi cakṣuṣi brahmaṇi dade 'sāv iṣṭaste priyo 'sāny asāv analasya te priyo 'sānyasāv idaṃ vatsyāvaḥ prāṇa āyuṣi vatsyāvaḥ prāṇa āyuṣi vasāsāv iti ca
athāsya dakṣiṇena hastena dakṣiṇaṃ hastaṃ sāṅguṣṭhaṃ gṛhṇāty agnirāyuṣmān iti pañcabhiḥ paryāyaiḥ
āyuṣ ṭe viśvato dadhad iti
dakṣiṇe karṇe japati
āyurdā agna ityuttare
agnau pṛthivyāṃ pratitiṣṭha vāyāvantarikṣe sūrye divi yāṃ svastim agnir vāyur ādityaś candramā āpo 'nusaṃcaranti tāṃ svastim anusaṃcarāsau prāṇasya brahmacāryabhūr asāv ity ubhayatrānuṣajati
medhāṃ ta indro dadātu medhāṃ devī sarasvatī medhāṃ te aśvināvubhāvādhattāṃ puṣkarasrajāv iti tasya mukhena mukhaṃ saṃnidhāya japati
athainaṃ paridadāti kaṣakāya tvā paridadāmy antakāya tvā paridadāmy aghorāya tvā paridadāmi gadāya tvā paridadāmi yamāya tvā paridadāmi makhāya tvā paridadāmi vaśinyai tvā paridadāmi pṛthivyai tvā savaiśvānarāyai paridadāmy adbhyastvā paridadāmy oṣadhībhyastvā paridadāmi vanaspatibhyastvā paridadāmi dyāvāpṛthivībhyāṃ tvā paridadāmi subhūtāya tvā paridadāmi brahmavarcasāya tvā paridadāmi viśvebhyastvā devebhyaḥ paridadāmi sarvebhyastvā bhūtebhyaḥ paridadāmi sarvābhyas tvā devatābhyaḥ paridadāmīti
atra sāvitrīṃ vācayati yadi purastād upeto bhavati
yady anupetas tryahe paryavete
sadyaḥ puṣkarasādiḥ
apareṇāgnim udagagraṃ kūrcaṃ nidhāya tasminprāṅmukha upaviśati rāṣṭrabhṛd asy ācāryāsandī mā tvad yoṣam iti
ādityāyāñjaliṃ kṛtvācāryāyopasaṃgṛhya dakṣiṇataḥ kumāra upaviśyādhīhi bho ity uktvāthāha sāvitrīṃ bho anubrūhīti
gaṇānāṃ tvā gaṇapatiṃ havāmaha ityenam abhimantryāthāsmai paccho 'gre 'nvāhāthārdharcaśo 'tha saṃtatāṃ bhūs tat savitur vareṇyaṃ bhuvo bhargo devasya dhīmahi suvardhiyo yo naḥ pracodayād bhūr bhuvas tat saviturvareṇyaṃ bhargo devasya dhīmahi suvardhiyo yo naḥ pracodayād bhūrbhuvaḥ suvas tat savitur vareṇyaṃ bhargo devasya dhīmahi dhiyo yo naḥ pracodayād iti
atha sapta pālāśīḥ samidha ārdrā apracchinnāgrāḥ prādeśamātrīr ghṛtānvaktā ābhyādhāpayati
agnaye samidhamāhārṣaṃ bṛhate jātavedase yathā tvamagne samidhā samidhyasa evaṃ māṃ medhayā prajñayā prajayā paśubhir brahmavarcasenānnādyena samedhaya svāhetyekām
agnaye samidhāv iti dve
agnaye samidha iti catasraḥ
atha pariṣiñcati yathā purastāt
anvamaṃsthāḥ prāsāvīr iti mantrāntān saṃnamati
atha devatā upatiṣṭhate
agne vratapate vrataṃ cariṣyāmītyagniṃ vāyo vratapata iti vāyum āditya vratapata ityādityaṃ vratānāṃ vratapata iti vratapatim
atra gurave varaṃ dadāti
udāyuṣety utthāpya sūryaiṣa te putras taṃ te paridadāmīti paridāya taccakṣurdevahitaṃ purastācchukram uccarat paśyema śaradaḥ śataṃ jīvema śaradaḥ śataṃ nandāma śaradaḥ śataṃ modāma śaradaḥ śataṃ bhavāma śaradaḥ śataṃ śṛṇavāma śaradaḥ śataṃ prabravāma śaradaḥ śatam ajitāḥ syāma śaradaḥ śataṃ jyok ca sūryaṃ dṛśa ityādityam upatiṣṭhate
agniṣ ṭa āyuḥ pratarāṃ kṛṇotv agniṣ ṭe puṣṭiṃ pratarāṃ dadhātv indro marudbhiriha te dadhātv ādityaste vasubhir ādadhātv iti daṇḍaṃ pradāyāmatraṃ prayacchati
athāha bhikṣācaryaṃ careti
sa mātaramevāgre bhikṣeta
ato 'nyeṣu rātikuleṣu
āhṛtya bhaikṣam iti gurave prāha
tatsubhaikṣam ityuktvā
yasya te prathamavāsyaṃ harāmastaṃ tvā viśve avantu devās taṃ tvā bhrātaraḥ suhṛdo vardhamānamanujāyantāṃ bahavaḥ sujātam iti prathamavāsyam asyādatte
upasthite 'nna odanasyāpūpānāṃ saktūnām iti samavadāya sarpirmiśrasya juhoty agnaye svāhā somāya svāhāgnaye 'nnādāya svāhāgnaye 'nnapataye svāhā prajāpataye svāhā viśvebhyo devebhyaḥ svāhā sarvābhyo devatābhyaḥ svāhāgnaye sviṣṭakṛte svāheti
sarvatraivam anādiṣṭadevate
amuṣmai svāheti yathādevatam ādiṣṭadevate
eteṣām evānnānāṃ samavadāya prāgagreṣu darbheṣu baliṃ karoti vāstupataye svāheti
trivṛtānnena brāhmaṇān pariviṣya puṇyāhaṃ svastyayanam ṛddhimiti vācayitvā
tryahavrataṃ carati
akṣāram alavaṇam aśamīdhānyaṃ bhuñjāno 'dhaḥśāyy amṛnmayapāyy aśūdrocchiṣṭy amadhumāṃsāśy adivāsvāpy ubhau kālau bhikṣācaryam udakumbham ity āharann aharahaḥ kāṣṭhakalāpam ubhau kālau sāyaṃ sāyaṃ vā samidho 'bhyādadhāti
purastāt pariṣecanād yathā ha tadvasavo gauryam iti pradakṣiṇamagniṃ parimṛjya pariṣiñcati yathā purastāt
vyāhṛtibhiḥ samidho 'bhyādadhāty ekaikaśaḥ samastābhiś caiṣā te agne samit tayā vardhasva cā ca pyāyasva vardhiṣīmahi ca vayam ā ca pyāsiṣīmahi svāhā medhāṃ ma indro dadātu medhāṃ devī sarasvatī medhāṃ me aśvināvubhāv ādhattāṃ puṣkarasrajau svāhāpsarāsu ca yā medhā gandharveṣu ca yanmano daivī medhā manuṣyajā sā māṃ medhā surabhirjuṣatāṃ svāhā ā māṃ medhā surabhir viśvarūpā hiraṇyavarṇā jagatī jagamyā ūrjasvatī payasā pinvamānā sā māṃ medhā supratīkā juṣatāṃ svāheti
tathaiva parimṛjya pariṣiñcati yathā purastāt
yatte agne tejas tenāham ityetair mantrair upatiṣṭhate mayi medhāṃ mayi prajām iti ca
tryahe paryavete tathaiva trivṛtānnena brāhmaṇān pariviṣya puṇyāhaṃ svastyayanam ṛddhim iti vācayitvā vrataṃ visṛjate 'gne vratapate vratam acāriṣam ityetaiḥ saṃnataiḥ
etad vrata evāta ūrdhvam
ācāryakulavāsy aśnāti kṣāraṃ lavaṇaṃ śamīdhānyamiti
daṇḍī jaṭī mekhalī
śikhājaṭo vā syāt
kāṣāyamajinaṃ vā vaste
na striyamupaiti
aṣṭācatvāriṃśadvarṣāṇi caturviṃśatiṃ dvādaśa yāvadgrahaṇaṃ vā
na tvevāvrataḥ syāt
kāṇḍopākaraṇe kāṇḍavisarge ca sadasaspatim adbhutaṃ priyam indrasya kāmyaṃ saniṃ medhām ayāsiṣaṃ svāheti kāṇḍarṣir dvitīya imaṃ me varuṇa tattvā yāmi tvaṃ no agne sa tvaṃ no agne tvamagne ayāsi prajāpate yad asya karmaṇo 'tyarīricam iti cātraike jayābhyātānān rāṣṭrabhṛta ity upajuhvati yathā purastāt
adhītya vedaṃ snānam
tadvyākhyāsyāmaḥ
udagayana āpūryamāṇapakṣe rohiṇyāṃ mṛgaśirasi tiṣya uttarayoḥ phalgunyorhaste citrāyāṃ viśākhayorvaiteṣu snāyāt
yatrāpastadgatvāgnimupasamādhāya vyāhṛtiparyantaṃ kṛtvā pālāśīṃ samidhamādadhātīmaṃ stomamarhate jātavedase ratham iva saṃmahemā manīṣayā bhadrā hi naḥ pramatirasya saṃsady agne sakhye mā riṣāmā vayaṃ tava svāheti
atha vyāhṛtibhirjuhoti yathā purastāt
tryāyuṣaṃ jamadagneḥ kaśyapasya tryāyuṣaṃ yaddevānāṃ tryāyuṣaṃ tanme astu tryāyuṣaṃ svāhā
imaṃ me varuṇa tattvā yāmi tvaṃ no agne sa tvaṃ no agne tvamagne ayāsi prajāpate yadasya karmaṇo 'tyarīricam iti cātraike jayābhyātānān rāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanam ṛddhim iti vācayitvā vrataṃ visṛjate 'gne vratapate vratam acāriṣam ityetaiḥ
vrataṃ visṛjya ud u tyaṃ citram iti dvābhyām ādityam upatiṣṭhate
ud uttamaṃ varuṇa pāśam asmad ity uttarīyaṃ brahmacārivāso nidhāyānyat paridhāyāvādhamam ityantarīyaṃ vi madhyamam iti mekhalām athā vayam āditya vrata iti daṇḍaṃ mekhalāṃ daṇḍaṃ kṛṣṇājinaṃ cāpsu praveśyāpareṇāgniṃ prāṅmukha upaviśya kṣuraṃ saṃmṛśati kṣuro nāmāsi svadhitiste pitā namaste astu mā mā hiṃsīr iti
vaptre pradāyondanīyā apo 'bhimṛśati śivā no bhavatha saṃspṛśa iti
āpa undantu jīvase dīrghāyutvāya varcasa iti dakṣiṇaṃ godānamunatti
oṣadhe trāyasvainam ity ūrdhvāgrām oṣadhim antardadhāti
svadhite mainaṃ hiṃsīr iti kṣureṇābhinidadhāti
devaśrūr etāni pravapa iti pravapati
yatkṣureṇa marcayatā supeśasā vaptarvapasi keśaśmaśru varcayā mukhaṃ mā na āyuḥ pramoṣīr iti vaptāraṃ samīkṣate
śmaśrūṇyagre vāpayate 'thopapakṣāvatha keśān atha lomānyatha nakhāni
ānaḍuhe śakṛtpiṇḍe saṃyamya keśaśmaśrulomanakhānīdam aham amuṣyāmuṣyāyaṇasya pāpmānamavagūhāmīti goṣṭha udumbare darbhastambe vā nikhanati yo 'sya rātirbhavati
snāyanīyenotsādyaudumbareṇa dantān prakṣālayate
annādyāya vyūhadhvaṃ dīrghāyutvāya vyūhadhvaṃ brahmavarcasāya vyūhadhvaṃ dīrghāyur aham annādo brahmavarcasī bhūyāsamiti
athoṣṇaśītābhir adbhiḥ snāpayaty āpo hi ṣṭhā mayobhuva iti tisṛbhir hiraṇyavarṇāḥ śucayaḥ pāvakā iti catasṛbhiḥ pavamānaḥ suvarjana iti caitenānuvākena
goṣṭhe vāvacchādya saṃpariśritya purodayamādityasya praviśaty atra sarvaṃ kriyate nainam etad ahar ādityo 'bhitapatīty ekeṣāṃ snātānāṃ vā eṣa tejasā tapati ya eṣa tapati tasmātsnātakasya mukhaṃ rephāyatīva
āharantyasmai sarvasurabhi candanaṃ vā piṣṭaṃ tadabhyukṣya namo grahāya cābhigrahāya ca namaḥ śākajañjabhābhyāṃ namastābhyo devatābhyo yā abhigrāhiṇīr iti devebhyaḥ prācīnam añjaliṃ kṛtvā tenānulimpate 'psarāsu ca yo gandho gandharveṣu ca yadyaśo daivyo yo mānuṣo gandhaḥ sa mām āviśatād iheti
āharantyasmā ahate vāsasī te abhyukṣya somasya tanūrasi tanuvaṃ me pāhi svā mā tanūrāviśa śivā mā tanūr āviśety antarīyaṃ vāsaḥ paridhāyāpa upaspṛśya tathaivottarīyam apareṇāgniṃ prāṅmukha upaviśati
āharantyasmai kuṇḍale cāndanamaṇiṃ bādaraṃ vā suvarṇābhicchādanaṃ tadubhayaṃ darbheṇa prabadhyoparyagnau dhārayannabhijuhoty āyuṣyaṃ varcasyaṃ rāyaspoṣam audbhidam idaṃ hiraṇyam āyuṣe varcase jaitryāyāviśatāṃ māṃ svāhoccair vāji pṛtanāsāhaṃ sabhāsāhaṃ dhanaṃjayaṃ sarvāḥ samagrā ṛddhayo hiraṇye 'smin samābhṛtāḥ svāhā śunamahaṃ hiraṇyasya pituriva nāmāgrabhiṣaṃ taṃ mā hiraṇyavarcasaṃ karotu pūruṣu priyaṃ brahmavarcasinaṃ mā karotu svāhā priyaṃ mā kuru deveṣu priyaṃ mā brahmaṇi kuru priyaṃ viśyeṣu śūdreṣu priyaṃ mā kuru rājasu svāheyam oṣadhe trāyamāṇā sahamānā sahasvatī sā mā hiraṇyavarcasaṃ karotu pūruṣu priyaṃ brahmavarcasinaṃ mā karotu svāheti
etaireva pañcabhir asvāhākārais triḥ pradakṣiṇam udapātre 'nupariplāvya
virājaṃ ca svarājaṃ cābhiṣṭīr yā ca no gṛhe
lakṣmī rāṣṭrasya yā mukhe tayā mā saṃsṛjāmasīti kuṇḍale pratiharate dakṣiṇe karṇe dakṣiṇaṃ savye savyam
ṛtubhiṣṭvārtavair āyuṣe varcase
saṃvatsarasya dhāyasā tena sannanugṛhṇāsīti kuṇḍale saṃgṛhṇīte
iyamoṣadhe trāyamāṇā sahamānā sahasvatī
sā mā hiraṇyavarcasaṃ karotu pūruṣu priyaṃ brahmavarcasinaṃ mā karotv apāśo 'sīti grīvāyāṃ maṇiṃ pratimuñcate
śubhike śubhamāroha śobhayantī mukhaṃ mama
mukhaṃ ca mama śobhaya bhūyāṃsaṃ ca bhagaṃ kuru
yāmāharajjamadagniḥ śraddhāyai kāmāyāsyai
imāṃ tāṃ pratimuñce 'haṃ bhagena saha varcasā
iti dvābhyāṃ srajaṃ pratimuñcate
yadāñjanaṃ traikakudaṃ jātaṃ himavata upari
tena vām āñje 'haṃ bhagena saha varcasā
mayi parvatapūruṣam
iti traikakudenāñjanenāṅkte tasminn avidyamāne yenaiva kenacit
yanme manaḥ parāgatam
ityādarśe 'vekṣate
devasya tvā
iti vaiṇavaṃ daṇḍaṃ pratigṛhya
indrasya vajro 'sy aśvinau mā pātam
iti trirūrdhvamunmārṣṭi
vega vejayāsmad dviṣatas taskarān sarīsṛpāñchvāpadān rakṣāṃsi piśācān pauruṣeyād bhayānno daṇḍa rakṣa viśvasmād bhayād rakṣa sarvato jahi taskarān
anagnaḥ sarvavṛkṣeṣu jāyase tvaṃ sapatnahā
jahi śatrugaṇānsarvānsamantaṃ maghavāniva
iti triḥ pradakṣiṇamuparyupari śiraḥ pratiharate
pratiṣṭhe stho devate mā mā saṃtāptam
ityupānahāv adhyavarohati
prajāpateḥ śaraṇamasi brahmaṇaśchadiḥ
iti chattraṃ pratigṛhṇāti
yo me daṇḍaḥ parāpatad vihāyaso 'dhi bhūmyām
imaṃ taṃ punarādadeyamāyuṣe ca balāya ca
iti daṇḍaṃ punarādatte yadyasya hastāt patati
ānayantyasmai ratham aśvaṃ hastinaṃ vā
rathaṃtaram asi vāmadevyam asi bṛhadasi
aṅkau nyaṅkāvabhitaḥ
ityeṣā
ayaṃ vām aśvinā ratho mā duḥkhe mā sukhe riṣat
ariṣṭaḥ svasti gacchatu vivighnann abhidāsataḥ
iha dhṛtir iha vidhṛtir iha rama iha ramatām
iti rathamātiṣṭhate yadi rathena praviśati
aśvo 'si hayo 'si mayo 'sīty ekādaśabhir aśvanāmabhir aśvaṃ yadyaśvena
indrasya tvā vajreṇābhyupaviśāmi vaha kālaṃ vaha śriyaṃ mābhivaha hastyasi hastiyaśasamasi hastivarcasam asi hastiyaśasihastivarcasī bhūyāsam
iti hastinaṃ yadi tena
tad gacchati yatrāsmā apacitiṃ kariṣyanto bhavanti
saṃsravantu diśo mayi samāgacchantu sūnṛtāḥ
sarve kāmā abhiyantu naḥ priyā abhisravantu naḥ priyāḥ
iti diśa upatiṣṭhate
yaśo 'si yaśo 'haṃ tvayi bhūyāsam
iti yo 'syāpacitiṃ kariṣyanbhavati tamabhyāgacchansamīkṣate
athāsmā āvasathaṃ kalpayitvā
arghaḥ
iti prāha
kuruta
iti pratyāha
kurvantyasmai trivṛtaṃ pāṅktaṃ vā
dadhi madhu ghṛtam iti trivṛt
dadhi madhu ghṛtam āpaḥ saktava iti pāṅktaḥ
kaṃse dadhyānīya madhvānayati
hrasīyasyānīya varṣīyasāpidhāyānūcīnāni pṛthagādāpayati kūrcaṃ pādyam arghyam ācamanīyaṃ madhuparka iti
anvaṅṅ anusaṃvṛjinā so 'nupakiṃcayā vācaikaikaṃ prāha
kūrcaḥ
iti kūrcam
tasminprāṅmukha upaviśati
rāṣṭrabhṛdasyācāryāsandī mā tvadyoṣam
iti
athāsmai
pādyam
iti prāha
tenāsya śūdraḥ śūdrā vā pādau prakṣālayati savyamagre brāhmaṇasya dakṣiṇamitarayoḥ
virājo doho 'si
mayi dohaḥ padyāyai virājaḥ
iti yo 'sya pādau prakṣālayati tasya hastāvabhimṛśyātmānaṃ pratyabhimṛśati
mayi teja indriyaṃ vīryam āyuḥ kīrtir varco yaśo balam
iti
athāsmai
arghyam
iti prāha
tat pratigṛhṇāti
ā māgan yaśasā saṃsṛja tejasā varcasā payasā ca
taṃ mā kuru priyaṃ prajānām adhipatiṃ paśūnām
iti
samudraṃ vaḥ prahiṇomyakṣitāḥ svāṃ yonim apigacchatāchidraḥ prajayā bhūyāsaṃ mā parāseci matpayaḥ
iti śeṣaṃ ninīyamānam anumantrayate
athāsmai
ācamanīyam
iti prāha
amṛtopastaraṇam asīty apa ācāmati
athāsmai
madhuparkaḥ
iti prāha
taṃ sāvitreṇobhābhyāṃ hastābhyāṃ pratigṛhya
pṛthivyāstvā nābhau sādayāmīḍāyāḥ pada iti pṛthivyāṃ pratiṣṭhāpya
yanmadhuno madhavyaṃ paramam annādyaṃ rūpaṃ tenāhaṃ madhuno madhavyena parameṇa rūpeṇa paramo madhavyo 'nnādo bhūyāsam
ityaṅguṣṭhenopamadhyamayā cāṅgulyā triḥ pradakṣiṇaṃ saṃyujya
tejase tvā śriyai yaśase balāyānnādyāya prāśnāmīti triḥ prāśya yo 'sya rātirbhavati tasmā ucchiṣṭaṃ prayacchati
sarvaṃ vā prāśyāmṛtāpidhānam asīty apa ācāmati
athāsmai
gauḥ
iti prāha
tasyāḥ karmotsargo vā
gaurdhenurbhavyā mātā rudrāṇāṃ duhitā vasūnāṃ svasādityānām amṛtasya nābhiḥ
pra ṇu vocaṃ cikituṣe janāya mā gām anāgām aditiṃ vadhiṣṭa
pibatūdakaṃ tṛṇānyattu
omutsṛjata
ityutsarge saṃśāsti
gaur asy apahatapāpmāpa pāpmānaṃ jahi mama cāmuṣya ca hataṃ me dviṣantaṃ hato me dviṣan
kuruta
iti kriyamāṇāyām
utsarge 'nyena māṃsenānnaṃ saṃskṛtyāthāsmai
bhūtam
iti prāha
tat subhūtaṃ virāḍannaṃ tanmā kṣāyi tan meśīya tanma ūrjaṃ dhās tat subhūtam
ityuktvāthāha
brāhmaṇān bhojayata
iti
teṣvasmai bhuktavatsvanusaṃvṛjinam annam āhārayati
tat pratigṛhṇāti
dyauste dadātu pṛthivī pratigṛhṇātu pṛthivī te dadātu prāṇaḥ pratigṛhṇātu prāṇastvāśnātu prāṇaḥ pibatu
iti
indrāgnī me varcaḥ kṛṇutām
iti yāvatkāmaṃ prāśya yo 'sya rātirbhavati tasmā ucchiṣṭaṃ prayacchati
yaṃ kāmayeta na vicchidyeteti
yasminbhūtaṃ ca bhavyaṃ ca sarve lokā iha śritāḥ
tena tvāhaṃ pratigṛhṇāmi tvāmahaṃ brahmaṇā tvā mahyaṃ pratigṛhṇāmy asāv ityācamya
bhuktavato dakṣiṇaṃ hastaṃ gṛhṇīyāt
yam amātyam antevāsinaṃ preṣyaṃ vā kāmayeta dhruvo me 'napāyī syāditi sa pūrvāhṇe snātaḥ prayatavastro 'haḥkṣānto brāhmaṇasaṃbhāṣo niśāyāṃ tasyāvasathaṃ gatvā jīvaśṛṅge prasrāvya triḥ pradakṣiṇam āvasathaṃ pariṣiñcan parikrāmet
pari tvā gireriha pari bhrātuḥ pari ṣvasuḥ
pari sarvebhyo jñātibhyaḥ pariṣīdaḥ kleṣyasi
śaśvat parikupilena saṃkrāmeṇāvicchidā
ūlena parimīḍho 'si parimīḍho 'syūlena
iti
anigupte jīvaśṛṅgaṃ nidadhāti
yasmā amātyā antevāsinaḥ preṣyā voddraveyus tān parikrośet
anupauhvadanupahvayen nivarto yo nyavīvṛdhaḥ
indro vaḥ parikrośaḥ parikrośatu sarvadā
yaditi māmatimanyadhvaṃ māyādevā avataran
indraḥ pāśena vaḥ siktvā mahyaṃ punar udājatu
iti
so 'tha svāgāraṃ praviśya saidhrakīṃ samidham ādhāya
ā vartana vartaya
ityākarṣaṇena juhoti
athāto dāraguptim
sthūrā dṛḍhā jārī cūrṇāni kārayitvā suptāyai yonim upavaped indrāyayāsya śepham alīkam anyebhyaḥ puruṣebhyo 'nyatra mad iti
athātaḥ paṇyasiddhiḥ
paṇyasyāpādāya juhoti
yadvo devāḥ prapaṇaṃ carāma devā dhanena dhanam icchamānāḥ
tasmin somo rucam ādadhātv agnirindro bṛhaspatirīśānaśca
svāheti
athātaḥ krodhavinayanam
yā ta eṣā rarāṭyā tanūr manyor mṛddhasya nāśinī tāṃ devā brahmacāriṇo vinayantu sumedhasaḥ
yatta etanmukhe mataṃ rarāṭam ud iva vidhyasi
ava dyām iva dhanvino hṛdo manyuṃ tanomi te
ahar dyauśca pṛthivī ca vidhe krodhaṃ nayāmasi
garbhamaśvataryā iva
iti kruddham abhimantrayate
athātaḥ saṃvādābhijayanam
niśāyām antarāgāre 'gnim upasamādhāya vyāhṛtiparyantaṃ kṛtvā kaṇair ājyamiśrair juhoti
avajihva nijihvikāva tvā haviṣā yaje
yathāham uttaro vadāmyadharo vad asau vadā
svāheti
athainaṃ saṃnidhāvabhijapati
ā te vācam āsyād ade manasyāṃ hṛdayād adhi
aṅgād aṅgāt te vācam ādade yatra yatra nihitā vāktāṃ ta ādade
rudra nīlaśikhaṇḍa vīra karmaṇi karmaṇīmaṃ me pratisaṃvādinaṃ vṛkṣam ivāśaninā jahi
adho vadādharo vadādhastād bhūmyā vada
adhopratir iva kūṭena nijasya nihito mayā
tatsatyaṃ yad ahaṃ bravīmy adharo matpadyasvāsāv iti
hiraṇyabāhuḥ subhagā jitākṣyalaṃkṛtā madhye
devānām āsīnārthaṃ mahyam avocat svāheti sabhām ālabhya japati
mama pare mamāpare mameyaṃ pṛthivī mahī
mamāgniś cendraśca divyam artham asādhayanniva
iti pariṣadam abhivīkṣate 'bhyeva japati
darśe candramasaṃ dṛṣṭvāpa ācamyāpo dhārayamāṇaḥ
ā pyāyasva
saṃ te
navo navo bhavati jāyamānaḥ
yamādityā aṃśumāpyāyayantīti catasṛbhirupatiṣṭhate
mayi dakṣakratū
iti jañjabhyamāno japati
sig asi nasi vajro namaste astu mā mā hiṃsīḥ
iti sicādhikṣipto japati
tasya tantumācchidya mukhavātena pradhvaṃsayet
ye pakṣiṇaḥ patayanti bibhyato nirṛtaiḥ saha
te mā śivena śagmena tejasondantu varcasā
iti vayasādhikṣipto japati tadanyena hastāt pramṛjyādbhiḥ prakṣālayīta
divo nu mā bṛhato antarikṣād apāṃ stoko abhyapatacchivāya
samindriyeṇa manasāhamāgāṃ brahmaṇā guptaḥ sukṛtā kṛtena
iti japed yadyenam avijñāto 'pāṃ stoko 'bhicchādayet
yadi vṛkṣāgrād abhyapatat phalaṃ yad vāntarikṣāt tad u vāyureva
yatrā vṛkṣastanuvai yatra vāsa āpo bādhantāṃ nirṛtiṃ parācaiḥ
iti japed yadyenam avijñātaṃ phalamabhipatet
namaḥ pathiṣade vāteṣave rudrāya namo rudrāya pathiṣada iti catuṣpatham avakramya japati
namaḥ paśuṣade vāteṣave rudrāya namo rudrāya paśuṣada iti śakṛddhatau
namaḥ sarpasade vāteṣave rudrāya namo rudrāya sarpasada iti sarpasṛpte
namo 'ntarikṣasade vāteṣave rudrāya namo rudrāyāntarikṣasada iti japed yady enaṃ saṃvartavāta āgacchet
namo 'psuṣade vāteṣave rudrāya namo rudrāyāpsuṣada iti nadīm udanvatīm avagāhya japati
namastatsade vāteṣave rudrāya namo rudrāya tatsada iti citraṃ deśaṃ devayajanaṃ vanaspatiṃ vākramya japati
sūryābhyudito 'hani nāśnīyād vāgyato 'hastiṣṭhet
sūryābhinimrukto rātrāvevam
na yūpamupaspṛśet
yady upaspṛśed duriṣṭaṃ yajñasya pratimuñcīta
yadyekam upaspṛśet
eṣa te vāyo
iti brūyād yadi dvau
etau te vāyū
iti yadi bahūn
ete te vāyavaḥ
iti
anihūtaṃ parihūtaṃ pariṣṭutaṃ śakunai ruditaṃ ca yat
mṛgasya śṛtamakṣṇayā taddviṣadbhyo bhayāmasīty adhvānam abhipravrajañjapati
udgāteva śakune sāma gāyasi brahmaputra iva savaneṣu śaṃsasi
svasti naḥ śakune astu śivo naḥ sumanā bhava
ityanabhipretaṃ śakunaṃ pratijapati
yadetadbhūtānyanvāviśya daivīṃ vācaṃ vadasi
dviṣato naḥ parāvada tānmṛtyo mṛtyave naya
ityekasṛkam
athāsmā ubhayata ādīptam ulmukaṃ tāṃ diśaṃ prati nirasyati
agne agninā saṃvadasva mṛtyo mṛtyunā saṃvadasva
ity apa upaspṛśya
athainamupatiṣṭhate
vibhūr asi pravāhaṇaḥ
ityetenānuvākena
yadīṣito yadi vā svakāmī bhayeḍako vadati vācam etāṃ tām indrāgnī brahmaṇā saṃvidānau śivāmasmabhyaṃ kṛṇutaṃ gṛheṣu
iti salāvṛkīm
prasārya sakthyau patasi savyamakṣi nipepi ca
meha kasyacanāmamad iti śakunim
hiraṇyapakṣaḥ śakunirdevānāṃ vasatiṃgamaḥ
grāmaṃ pradakṣiṇaṃ kṛtvā svasti no vada kauśika
iti piṅgalām
punarmāmaitvindriyaṃ punarāyuḥ punarbhagaḥ
punarbrāhmaṇamaitu mā punardraviṇamaitu mā
iti athaite dhiṣṇiyāso agnayo yathāsthānaṃ kalpantāmihaiva
svāhā
punarma ātmā punarāyurāgāt punaḥ prāṇaḥ punarākūtamāgāt
vaiśvānaro raśmibhir vāvṛdhāno 'ntas tiṣṭhatu me mano 'mṛtasya ketuḥ
svāhā
yadannamadyate sāyaṃ na tatprātaravati kṣudhaḥ
sarvaṃ tadasmānmā hiṃsīn na hi taddivā dadṛśe divaḥ
svāhā
ityanabhipretaṃ svapnaṃ dṛṣṭvā tilair ājyamiśrairjuhoti
athaitānyadbhutaprāyaścittāni bhavanti
kuptvā kapota upāvikṣat
madhvāgāra upāvikṣat
gaur gām adhaiṣīt
sthūṇā vyaraukṣīt
valmīka udaikṣīd ityevaṃrūpāṇi
sa pūrvāhṇe snātaḥ prayatavastro 'haḥkṣānto brāhmaṇasaṃbhāṣo 'ntarāgāre 'gnim upasamādhāya vyāhṛtiparyantaṃ kṛtvā juhotīmaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāsi
prajāpate
yadasya karmaṇo 'tyarīricam
iti cātraike jayābhyātānān rāṣṭrabhṛta ityupajuhvati yathā purastāt
brāhmaṇān annena pariviṣya puṇyāhaṃ svastyayanam ṛddhim iti vācayitvā
indrāgnī vaḥ prasthāpayatām aśvināvabhirakṣatāṃ bṛhaspatir vo gopālaḥ pūṣā vaḥ punarudājatu
iti gāḥ pratiṣṭhamānā anumantrayate
pūṣā gā anvetu naḥ
iti ca
imā yā gāva āgamannayakṣmā bahusūvarīḥ
nadya iva sravantu samudra iva niṣiñcantu
iti gā āyatīḥ pratīkṣate
saṃsthā stha saṃsthā vo bhūyāsthācyutā stha mā mā cyoḍhvaṃ māhaṃ bhavatībhyaś cauṣīḥ
iti saṃsthitāḥ
ūrjā vaḥ paśyāmy ūrjā mā paśyata
iti goṣṭhagatāḥ
sahasrapoṣaṃ vaḥ puṣyāsam
iti ca
ato gavāṃ madhye 'gnim upasamādhāya vyāhṛtiparyantaṃ kṛtvā payasā juhoti
uddīpyasva jātavedo 'paghnannirṛtiṃ mama
paśūṃśca mahyam āvaha jīvanaṃ ca diśo diśa
svāhā
mā no hiṃsījjātavedo gāmaśvaṃ puruṣaṃ jagat
abibhrad agna āgahi śriyā mā paripātaya
svāhā
apām idaṃ nyayanam
namaste harase śociṣa iti ca
imaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāsi
prajāpate
yad asya karmaṇo 'tyarīricam
iti cātraike jayābhyātānān rāṣṭrabhṛta ityupajuhvati yathā purastāt
samāvṛttaḥ ācārya kulāt mātā pitarā bibhṛyāt
tābhyām anujñātaḥ bhāryām upayacchet sajātām nagnikām brahmacāriṇīm a sagotrām
ahnaḥ pañcasu kāleṣu prātar saṃgave madhyaṃdine aparāhṇe sāyam vā eteṣu yatkārī syāt puṇya ahe eva kurute
agnim upasamādhāya paridhāna antam kṛtvā vadhvam ānīyamānām samīkṣate su maṅgalā iyam vadhūḥ imām sameta paśyata saubhāgyam asyai dattvāya atha astam viparetana iti
dakṣiṇatas patim bhāryā upaviśati
ācānta samanvārabdhāyām pariṣiñcati yathā purastāt
vyāhṛti paryantam kṛtvā juhoti agniḥ aitu prathamaḥ devatānām saḥ asyai prajām muñcatu mṛtyu pāśāt tat ayam rājā varuṇaḥ anumanyatām yathā iyam strī pautram agham na rodāt _ imām agniḥ trāyatām gārhapatyaḥ prajām asyai nayatu dīrgham āyuḥ a śūnya upasthā jīvatām astu mātā pautram ānandam abhiprabudhyatām iyam _ mā te gṛhe niśi ghoṣaḥ utthāt anyatra tvat rudatyaḥ saṃviśantu mā tvam vikeśī uraḥ āvadhiṣṭhāḥ jīva patnī pati loke virāja prajām paśyantī sumanasyamānām _ dyauḥ te pṛṣṭham rakṣatu vāyuḥ ūrū aśvinaḥ ca stanam dhayataḥ te putrān savitā abhirakṣatu ā vāsasaḥ paridhānāt bṛhaspatiḥ viśvāḥ devāḥ abhirakṣantu paścāt _ aprajastām pautra mṛtyum pāpmānam _ _ agham śīrṣaṇaḥ srajam iva unmucya dviṣadbhyaḥ pratimuñcāmi pāpam _ deva kṛtam brāhmaṇam kalpamānam tena hanmi yoniṣadaḥ piśācān kravya adaḥ mṛtyūn adharān pādayāmi dīrgham āyuḥ te jīvantu putrāḥ _ iti
imam mama varuṇaiḥ tat tvā yāmi tvam naḥ agne saḥ tvam naḥ agne tvam agne ayāsi prajāpate iti hutvā aśmānam āsthāpayati ātiṣṭha imam aśmānam aśmā iva tvam sthirā bhava pramṛṇīhi durasyūn sahasva pṛtanāyataḥ iti
apareṇa agnim dvayān darbhān pūrva aparān udak agrān saṃstīrya teṣu pūrva aparau avatiṣṭhete
prāc mukhaḥ pratyak mukhyāḥ hastam gṛhṇīyāt pratyak mukhaḥ prāc mukhyāḥ _
_ kāmayeta puṃsaḥ janayeyam iti aṅguṣṭham gṛhṇīyāt _ kāmayeta striyaḥ iti aṅgulīḥ
_ kāmayeta ubhayam janayeyam iti _ iva lomāni aṅguṣṭham saha aṅgulibhiḥ gṛhṇīyāt
sarasvati pra idam iva subhage vājinīvati tām tvā viśvasya bhūtasya prajāyām asi agratas gṛhṇāmi te suprajāstvāya hastam mayā patinā jaradaṣṭiḥ yathā asat bhagaḥ aryamā savitā puraṃdhiḥ me tvā aduḥ gārhapatyāya devāḥ iti
tām agreṇa dakṣiṇam aṃsam pratyañcam abhyāvṛtya abhimantrayate a ghora cakṣuḥ a pati ghnī edhi śivā paśubhyaḥ sumanāḥ suvarcāḥ jīva sūḥ vīra sūḥ syonā śam naḥ edhi dvipade śam catuṣpadāya tām naḥ pūṣn śivatamām erayasva yasyām bījam manuṣyāḥ vapanti yā naḥ ūrū uśatī viśrayātai yasyām uśantaḥ praharema śepam somaḥ prathamaḥ vivide gandharvaḥ vivide uttaraḥ tṛtīyaḥ agniḥ te patiḥ turīyaḥ aham manuṣya jāḥ somaḥ adadāt gandharvāya gandharvaḥ agnaye adadāt paśūn ca me putrān ca agniḥ dadāti atha u tvā asmi sā tvam dyauḥ aham pṛthivī tvam sām aham ṛc tvam tau ehi saṃbhavāva saha retaḥ dadhāvahai puṃse putrāya vettavai rāyaspoṣāya suprajāstvāya su vīryāya imām tvam indraiḥ mīḍhvaḥ su putrām subhagām kuru daśa asyām putrān ādhehi patim ekādaśam kuru iti
tām yathāyatanam upaveśya atha asyāḥ añjalau ājyena upastīrya lājān dvis āvapati imān lājān āvapāmi samṛddhi karaṇān mama te ca saṃvananam tat agniḥ anumanyatām ayam iti
abhighārya iyam nārī upabrūte agnau lājān āvapatī dīrgha āyuḥ astu mama patiḥ edhantām jñātayaḥ mama _ iti tasyāḥ añjalinā juhoti
ud āyuṣā iti utthāpya viśvāḥ _ tvayā vayam dhārāḥ udanyāḥ iva atigāhemahi dviṣaḥ iti pradakṣiṇam agnim parikramya tathā eva lājān āvapati
dvitīyam parikramya tathā eva lājān āvapati
tṛtīyam parikramya sauviṣṭakṛtām juhoti
atra eke jaya abhyātānān rāṣṭrabhṛtaḥ iti upajuhvati yathā purastāt
tām apareṇa agnim prāñcam udañcam _ viṣṇukramān krāmayati
atha enām saṃśāsti dakṣiṇena prakramya savyena anuprakrāma mā savyena dakṣiṇam atikrāmīḥ iti
ekam iṣe viṣṇuḥ tvā anvetu
dve ūrje viṣṇuḥ tvā anvetu
trīṇi vratāya viṣṇuḥ tvā anvetu
catvāri māyobhavāya viṣṇuḥ tvā anvetu
pañca paśubhyaḥ viṣṇuḥ tvā anvetu
ṣaṣ rāyaspoṣāya viṣṇuḥ tvā anvetu
sapta saptabhyaḥ hotrābhyaḥ viṣṇuḥ tvā anvetu iti
saptamam padam avasthāpya japati sakhāyau sapta padau abhūva sakhyam te gameyam sakhyāt te mā yoṣam sakhyāt mama mā yoṣṭhāḥ iti
atha asyāḥ dakṣiṇena pādena dakṣiṇam pādam avakramya dakṣiṇena hastena dakṣiṇam aṃsam upari upari anvavamṛśya hṛdaya deśam abhimṛśati yathā purastāt
prāṇānām granthiḥ asi saḥ mā visrasaḥ iti nābhi deśam
tām apareṇa agnim prāñcam upaveśya purastāt pratyañc tiṣṭhan adbhiḥ prokṣati āpaḥ hi stha mayobhuvaḥ iti tisṛbhiḥ hiraṇya varṇāḥ śucayaḥ pāvakāḥ iti catasṛbhiḥ pavamānaḥ suvarjanaḥ iti ca etena anuvākena
atra bījāni adhiśrayanti
tām tatas pravāhayanti pra _ hārayanti
samopya etam agnim anuharanti
nityaḥ dhāryaḥ
anugataḥ manthyaḥ śrotriya agārāt _ āhāryaḥ
upavāsaḥ ca anugate bhāryāyāḥ pateḥ _
āgāram prāpya atha enām saṃśāsti dakṣiṇam pādam agre atihara dehalīm mā adhiṣṭhāḥ iti
pūrva ardhe śālāyām nyupya upasamādadhāti
apareṇa agnim lohitam ānaḍuham carma prācīna grīvam uttara loma āstṛṇāti
tasmin prāc mukhau udak mukhau _ upaviśataḥ
paścāt patim bhāryā upaviśati iha gāvaḥ niṣīdantu iha aśvāḥ iha pūruṣāḥ iha u sahasra dakṣiṇaḥ api pūṣā niṣīdatu iti
vācaṃniyamau āsāte ā nakṣatrāṇām udayāt
uditeṣu nakṣatreṣu prāñcam udañcam _ diśam upaniṣkramya devīḥ ṣaṣ urvīḥ iti diśaḥ upatiṣṭhate mā hāsmahi prajayā iti nakṣatrāṇi mā radhāma dviṣate somaiḥ rājñ iti candramasam
saptarṣayaḥ prathamām kṛttikānām arundhatīm ye dhruva tām ha ninyuḥ ṣaṣ kṛttikā mukhya yogam vahatī iyam naḥ bhrājatu aṣṭamā iti saptarṣīn upasthāya dhruvam upatiṣṭhate dhruva kṣitiḥ dhruvayoḥ nidhruvam asi dhruvataḥ sthitam tvam nakṣatrāṇām methī asi saḥ mām pāhi pṛtanyataḥ namaḥ brahmane dhruvāya acyutāya astu namaḥ brahmanaḥ putrāya prajāpataye namaḥ brahmanaḥ putrebhyaḥ devebhyaḥ trayastriṃśebhyaḥ namaḥ brahmanaḥ putra pautrebhyaḥ aṅgirobhyaḥ yaḥ tvā dhruvam acyutam sa putram sa pautram brahma veda dhruvāḥ asmin putrāḥ pautrāḥ bhavanti preṣya antevāsinaḥ vasanam kambalāni kaṃsam hiraṇyam striyaḥ rājānaḥ annam abhayam āyuḥ kīrtiḥ varcaḥ yaśaḥ balam brahmavarcasam annādyam iti etāni mayi sarvāṇi dhruvāṇi acyutāni santu
dhruvaṃ tvā brahma veda dhruvo 'ham asmiṃl loke 'smiṃś ca janapade bhūyāsam
acyutaṃ tvā brahma veda māham asmāl lokād asmāc ca janapadāc cyoṣi dviṣan me bhrātṛvyo 'smāl lokād asmāc ca janapadāc cyavatām
aceṣṭaṃ tvā brahma veda māham asmāl lokād asmāc ca janapadāc ceṣṭiṣi dviṣan me bhrātṛvyo 'smāl lokād asmāc ca janapadāc ceṣṭatām
avyathamānaṃ tvā brahma veda māham asmāl lokād asmāc ca janapadād vyathiṣi dviṣan me bhrātṛvyo 'smāl lokād asmāc ca janapadād vyathatām
nabhyaṃ tvā sarvasya veda nabhyam aham asya janapadasya bhūyāsam
madhyaṃ tvā sarvasya veda madhyam aham asya janapadasya bhūyāsam
tantiṃ tvā sarvasya veda tantir aham asya janapadasya bhūyāsam
methīṃ tvā sarvasya veda methy aham asya janapadasya bhūyāsam
nābhiṃ tvā sarvasya veda nābhir aham asya janapadasya bhūyāsam
yathā nābhiḥ prāṇānāṃ viṣūvān evam ahaṃ viṣūvān
ekaśataṃ taṃ pāpmānamṛcchatu yo 'smān dveṣṭi yaṃ ca vayaṃ dviṣmo bhūyāṃsi mām ekaśatāt puṇyāny āgacchantu
iti
atra manojñena sambhāṣyāgāraṃ prāpyāthainām āgneyena sthālīpākena yājayati
patny avahanti
śrapayitvābhighāryodvāsyāgnaye hutvāgnaye sviṣṭakṛte juhoti
tena brāhmaṇaṃ vidyāvantaṃ pariveveṣṭi
yo 'syāpacito bhavati tasmā ṛṣabhaṃ dadāti
nityam ata ūrdhvaṃ parvasv āgneyena sthālīpākena yajate
nityaṃ sāyaṃ prātar vrīhibhir yavair vā hastenaite āhutī juhoti
agnaye svāhā
prajāpataye svāhā
iti
saurīṃ pūrvāṃ prātar eke samāmananti
trirātram akṣārālavaṇāśināv adhaḥśāyināv alaṃkurvāṇau brahmacāriṇau vasataḥ
caturthyām apararātre 'gnim upasamādhāya prāyaścittiparyantaṃ kṛtvā nava prāyaścittīr juhoti
agne prāyaścitte tvaṃ prāyaścittir asi brāhmaṇas tvā nāthakāma upadhāvāmi yāsyai ghorā tanūs tāmito nāśaya svāhā
vāyo prāyaścitte tvaṃ prāyaścittir asi brāhmaṇas tvā nāthakāma upadhāvāmi yāsyai ninditā tanūstāmito nāśaya svāhā
āditya prāyaścitte tvaṃ prāyaścittir asi brāhmaṇas tvā nāthakāma upadhāvāmi yāsyai patighnī tanūstāmito nāśaya svāhā
āditya prāyaścitte vāyo prāyaścitte 'gne prāyaścitte 'gne prāyaścitte vāyo prāyaścitta āditya prāyaścitta iti
hutvāthāsyai mūrdhni saṃsrāvaṃ juhoti
bhūr bhagaṃ tvayi juhomi svāhā
bhuvo yaśastvayi juhomi svāhā
suvaḥ śriyaṃ tvayi juhomi svāhā
bhūr bhuvaḥ suvas tviṣiṃ tvayi juhomi svāheti
atraivodapātraṃ nidhāya pradakṣiṇam agniṃ parikramyāpareṇāgniṃ prācīm udīcīṃ vā saṃveśyāthāsyai yonim abhimṛśati
abhi tvā pañcaśākhena śivenāvidviṣāvatā
sāhasreṇa yaśasvinā hastenābhimṛśāmasi suprajāstvāya
iti
athainām upayacchate
saṃ nāmnaḥ saṃ hṛdayāni saṃ nābhiḥ saṃ tvacaḥ
saṃ tvā kāmasya yoktreṇa yuñjāny avimocanāya
iti
athaināṃ pariṣvajate
māmanuvratā bhava sahacaryā mayā bhava
yā te patighnī tanūrjāraghnīṃ tvetāṃ karomi
śivā tvaṃ mahyamedhi kṣurapavir jārebhyaḥ
iti
athāsyai mukhena mukhamīpsate
madhu he madhvidaṃ madhu jihvā me madhuvādinī
mukhe me sāraghaṃ madhu datsu saṃvananaṃ kṛtaṃ cākravākaṃ saṃvananaṃ yannadībhya udāhṛtam
yadyukto devagandharvastena saṃvaninau svake
iti
trirātraṃ malavadvāsasā brāhmaṇavyākhyātāni vratāni carati
caturthyāṃ snātāṃ prayatavastrām alaṃkṛtāṃ brāhmaṇasaṃbhāṣām ācamyopahvayate
viṣṇuryoniṃ kalpayatu tvaṣṭā rūpāṇi piṃśatu
āsiñcatu prajāpatir dhātā garbhaṃ dadhātu te
garbhaṃ dhehi sinīvāli garbhaṃ dhehi sarasvati
garbhaṃ te aśvināvubhāvādhattāṃ puṣkarasrajau
hiraṇyayī araṇī yaṃ nirmanthato aśvinā
taṃ te garbhaṃ havāmahe daśamāsyāya sūtavai
yathāgnigarbhā pṛthivī dyauryathendreṇa garbhiṇī
vāyuryathā diśāṃ garbha evaṃ garbhaṃ dadhāmi te
yasya yoniṃ prati reto gṛhāṇa pumānputro jāyatāṃ garbho antaḥ
taṃ mātā daśa māso bibhartu sa jāyatāṃ vīratamaḥ svānām
ā te garbho yonimetu pumānbāṇa iveṣudhim
ā vīro atra jāyatāṃ putraste daśamāsyaḥ
karomi te prājāpatyam ā garbho yonimetu te
anūnaḥ pūrṇo jāyatām anandho 'śloṇo 'piśācadhīraḥ
yāni prabhūṇi vīryāṇyṛṣabhā janayantu naḥ
taistvaṃ garbhiṇī bhava sa jāyatāṃ vīratamaḥ svānām
yo vaśāyāṃ garbho yaśca vehatīndrastaṃ nidadhe vanaspatau
tena tvaṃ garbhiṇī bhava sā prasūr dhenugā bhava
saṃ nāmnaḥ
cākravākam
iti ca
bhūḥ prajāpatinātyṛṣabheṇa skandayāmi vīraṃ dhatsvāsau
bhuvaḥ prajāpatinātyṛṣabheṇa skandayāmi vīraṃ dhatsvāsau
suvaḥ prajāpatinātyṛṣabheṇa skandayāmi vīraṃ dhatsvāsau
iti vīraṃ haiva janayati
sarvāṇyupagamanāni mantravanti bhavantītyātreyaḥ
yaccādau yaccartāv iti bādarāyaṇaḥ
pāṇigrahaṇādir agnis tam aupāsanam ity ācakṣate
tasmingṛhyāṇi karmāṇi kriyante
tasyaupāsanenāhitāgnitvaṃ tathā pārvaṇena caruṇā darśapūrṇamāsayājitvaṃ ceti
dvādaśāhaṃ vicchinnaḥ punarādheyaḥ
pratisaṃkhyāya vā sarvānhomāñjuhuyāt
pariśrita uddhate 'vokṣite sikatopopte
udumbaraśākhābhiḥ plakṣaśākhābhir vā pracchādya yathālābhaṃ tūṣṇīṃ saṃbhārānsaṃbhṛtya yājñikāt kāṣṭhād agniṃ mathitvā laukikaṃ vāhṛtya sate kṛtvā prajvalayitvābhyādadhāti
bhūr bhuvaḥ suvar oṃ pratiṣṭha
iti
athainam agnim upasamādhāya vyāhṛtiparyantaṃ kṛtvā dve mindāhutī juhoti
yanma ātmano mindābhūt
punaragniś cakṣur adād iti
tisras tantumatīr juhoti
tantuṃ tanvan
udbudhyasvāgne
trayastriṃśat tantavaḥ
iti
catasro 'bhyāvartinīr juhoti
agne 'bhyāvartin
agne aṅgiraḥ
punarūrjā
saha rayyā
iti
ekaikaśo vyāhṛtīḥ samastāśca
hutvā
ayāś cāgne 'sy anabhiśastīśca satyamittvamayā asi
ayasā manasā dhṛto 'yasā havyam ūhiṣeyā no dhehi bheṣajaṃ svāhā
ityetāṃ manasvatīm
prājāpatyāṃ saptavatīṃ ca hutvā daśahotāraṃ manasānudrutya sagrahaṃ hutvā
imaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāmi
prajāpate
yad asya karmaṇo 'tyarīricam
iti cātraike jayābhyātānān rāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanam ṛddhim iti vācayitvā prasiddham āgneyena sthālīpākena yajate
atra gurave varaṃ dadāti vāsasī dhenum anaḍvāhaṃ vā
yadi prayāyād vyākhyātam ātmannaraṇyor vā samāropaṇam
samidhi vā samāropayet
araṇīkalpena khādiraḥ pālāśa audumbara āśvatthaśca
atraikatarasmin yatrāvasyet tasmiñchrotriyāgārād agnim āhṛtya
ājuhvānaḥ
udbudhyasva
iti dvābhyāṃ yasyāṃ samārūḍhas tām ādadhāti
vyākhyāto homakalpaḥ
yadi pārvaṇo vicchidyeta tasmin pāthikṛtena yājayet
yadi dvau vaiśvānarapāthikṛtau
yadi bahūnpunarādheyaḥ
yadi nāśe vināśe vānyair agnibhir agnau saṃsṛṣṭe vā punarādheyaḥ
śālāṃ kārayiṣyann udagayana āpūryamāṇapakṣe rohiṇyāṃ triṣu cottareṣvagnim upasamādhāya vyāhṛtiparyantaṃ kṛtvā juhoti
imaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāmi
prajāpate
yadasya karmaṇo 'tyarīricam
iti cātraike jayābhyātānān rāṣṭrabhṛta ityupajuhvati yathā purastāt
brāhmaṇān annena pariviṣya puṇyāhaṃ svastyayanam ṛddhimiti vācayitvāhataṃ vāsaḥ paridhāyāpa upaspṛśya
devasya tvā
ityabhrimādāya
parilikhitam
iti triḥ pradakṣiṇaṃ parilikhya yathārtham avaṭān khātvābhyantaraṃ pāṃsūn karoti
ihaiva dhruvāṃ niminomi śālāṃ kṣeme tiṣṭhati ghṛtamukṣamāṇā
tāṃ tvā śāle suvīrāḥ sarvavīrā ariṣṭavīrā anusaṃcarema
iti dakṣiṇāṃ dvārasthūṇām ucchrayati
ihaiva dhruvā pratitiṣṭha śāle aśvāvatī gomatī sūnṛtāvatī ūrjasvatī payasā pinvamānocchrayasva mahate saubhagāya ityuttarām
ā tvā kumārastaruṇa ā vatso jagatā saha
ā tvā hiraṇmayaḥ kumbha ā dadhnaḥ kalaśairayanniva
iti saṃmitāvabhimṛśati
evameva sthūṇārājāvucchrayati
evamabhimṛśati
ṛtena sthūṇāvadhiroha vaṃśordhvo virājannapasedha śatrūn
athāsmabhyaṃ sahavīrāṃ rayiṃ dāḥ
iti pṛṣṭhavaṃśamāropayate
mā naḥ sapatnaḥ śaraṇaḥ syonā devo devebhir vimitāsyagre
tṛṇaṃ vasānāḥ sumanā asi tvaṃ śaṃ na edhi dvipade śaṃ catuṣpade
iti channām abhimṛśati
tato 'nūrādhair vāstuśamanam
niśāyām antarāgāre 'gnim upasamādhāya vyāhṛtiparyantaṃ kṛtvā juhoti
vāstoṣpate
vāstoṣpata iti dve
vāstoṣpate prataraṇo na edhi gayasphāno gobhir aśvebhir indo
ajarāsas te sakhye syāma piteva putrān prati no juṣasva
svāhā
apaitu mṛtyur amṛtaṃ na āgan vaivasvato no abhayaṃ kṛṇotu
parṇaṃ vanaspater ivābhi naḥ śīyatāṃ rayiḥ sacatāṃ naḥ śacīpatiḥ
svāhā
paraṃ mṛtyo anuparehi panthāṃ yaste sva itaro devayānāt
vāstoṣpate śṛṇvate te bravīmi mā naḥ prajāṃ rīriṣo mota vīrān
svāhā
idam ū nu śreyo vasānam āganma yad gojid dhanajid aśvajid yat
parṇaṃ vanaspater ivābhi naḥ śīyatāṃ rayiḥ sacatāṃ naḥ śacīpatiḥ
svāhā
imaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāmi
prajāpate
yad asya karmaṇo 'tyarīricam
iti cātraike jayābhyātānān rāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanam ṛddhimiti vācayitvā
evaṃ vihitaṃ saṃvatsare saṃvatsare vāstuśamanam
ṛtāvṛtāvityeke
gṛhā mā bibhīta mā vepiḍhvam ūrjaṃ bibhrata emasi
ūrjaṃ bibhrad vasuvaniḥ sumedhā gṛhānemi manasā modamānaḥ
yeṣāmadhyeti pravasanneti saumanaso babhuḥ
gṛhān upahvayāmahe te no jānantu jānataḥ
upahūtā iha gāva upahūtā ajāvayaḥ
atho annasya kīlāla upahūto gṛheṣu naḥ
upahūtā bhūrisakhāḥ sakhāyaḥ svādusaṃmudaḥ
ariṣṭāḥ sarvapūruṣā gṛhā naḥ santu sarvadā
ūrjasvantaḥ payasvanta irāvanto hasāmudaḥ
anaśyā atṛṣyā gṛhā māsmad bibhītana
iti gṛhānabhyeti
kṣemāya vaḥ śāntyai prapadye śivaṃ śagmaṃ śaṃ yoḥ śaṃ yoḥ
iti praviśati na tadaharāgataḥ kalahaṃ karoti
gṛhānahaṃ sumanasaḥ prapadye avīraghno vīratamaḥ suśevān
irāṃ vahantaḥ sumanasyamānās teṣvahaṃ sumanāḥ saṃviśāmi
iti saṃviśati
viśvā uta tvayā vayaṃ dhārā udanyā ivātigāhemahi dviṣaḥ
iti bhāryāṃ samīkṣate samīkṣate
atha atas sīmantonnayanam
prathama garbhāyāḥ caturthe māsi āpūryamāṇapakṣe puṇye nakṣatre agnim upasamādhāya vyāhṛti paryantam kṛtvā dhātā dadātu naḥ rayim iti catasraḥ dhātrīḥ juhoti
imam me varuṇa tat tvā yāmi tvam naḥ agne sa tvam naḥ agne tvam agne ayāsi prajāpate yat asya karmaṇaḥ atyarīricam iti ca atra eke jaya abhyātānān rāṣṭrabhṛtaḥ iti upajuhvati yathā purastāt
brāhmaṇān annena pariviṣya puṇya aham svastyayanam ṛddhim iti vācayitvā snātām prayata vastrām alaṃkṛtām brāhmaṇa saṃbhāṣām apareṇa agnim maṇḍala āgāre prācīm upaveśya treṇyā śalalyā śalālu grapsam upasaṃgṛhya purastāt pratyaṅ tiṣṭhan vyāhṛtībhiḥ rākām aham yāḥ te rāke iti dvābhyām ūrdhvam sīmantam unnīya abhimantrayate somaḥ eva naḥ rājā iti āhuḥ brāhmaṇīḥ prajāḥ vivṛtta cakrāḥ āsīnāḥ tīre tubhyam gaṅge viśvāḥ uta tvayā vayam dhārāḥ udanyāḥ iva atigāhemahi dviṣaḥ
iti
atha atas puṃsavanam
tṛtīye māsi āpūryamāṇapakṣe puṇye nakṣatre agnim upasamādhāya vyāhṛti paryantam kṛtvā dhātā dadātu naḥ rayim iti catasraḥ dhātrīḥ juhoti
imam me varuṇa tat tvā yāmi tvam naḥ agne sa tvam naḥ agne tvam agne ayāsi prajāpate yat asya karmaṇaḥ atyarīricam iti ca atra eke jaya abhyātānān rāṣṭrabhṛtaḥ iti upajuhvati yathā purastāt
brāhmaṇān annena pariviṣya puṇya aham svastyayanam ṛddhim iti vācayitvā snātām prayata vastrām alaṃkṛtām brāhmaṇa saṃbhāṣām apareṇa agnim maṇḍala āgāre prācīm upaveśya vṛṣā asi iti tasyāḥ dakṣiṇe pāṇau yavam ādadhāti
āṇḍau sthaḥ iti abhitas yavam sarṣapau dhānya māṣau vā
iti dadhi drapsam
tat enām prāśayati
ācāntāyāḥ udaram abhimṛśati ābhiḥ tvā aham daśabhiḥ abhimṛśāmi daśa māsyāya sūtavai iti
nyagrodha śṛṅgam vā ghṛtena kośakārīm vā praiyaṅgaveṇa saṃyāvena yūpa śakalam vā uttarapūrvasya abhiṣṭeḥ agnim vā nirmanthya mūru mūla upadhānāyai dakṣiṇe nāsikā chidre praṇayet
yadi garbhaḥ sravet ārdreṇa asyāḥ pāṇinā tris ūrdhvam nābheḥ unmārṣṭi parāñcam tvā na arvāñcam tvaṣṭā badhnātu bandhane saḥ ṛtūn upaveśya daśa māsaḥ a vīra hā iti
vijanana kāle kṣipra prasavanam
śirastaḥ uda kumbham nidhāya pattas tūryantīm atha asyāḥ udaram abhimṛśati
yathā eva vāyuḥ pavate yathā samudraḥ ejati evam te garbhaḥ ejatu saha jarāyuṇā avasarpatu iti avāṅ avamārṣṭi
jāte aśmani paraśum nidhāya upariṣṭāt hiraṇyam teṣu uttara adhareṣu upariṣṭāt kumāram dhārayati aśmā bhava paraśuḥ bhava hiraṇyam a stṛtam bhava vedaḥ vai putra nāmā asi jīva tvam śaradaḥ śatam aṅgāt aṅgāt sambhavasi hṛdayāt adhijāyase ātmā vai putra nāmā asi sa jīva śaradaḥ śatam iti
yadi aparā na patet añjalinā udakam ādāya mūrdhānam asya avasiñcet tiladā iva padyasva na māṃsam asi na u dalam avapadyasva sva pathāt iti
upanirharanti aupāsanam
atiharanti sūtikāgnim
saḥ eṣaḥ uttapanīyaḥ eva
na asmin kiṃcana karma kriyate anyatra uddhūpanāt
atha enam kaṇaiḥ sarṣapa miśraiḥ uddhūpayati śaṇḍaḥ markaḥ upavīraḥ śāṇḍīkeraḥ ulūkhalaḥ cyavanaḥ naśyatād itas svāhā ālikhan vilikhan animiṣan kiṃvadantaḥ upaśrutiḥ svāhā aryamṇaḥ kumbhī śatruḥ pātrapāṇiḥ nipuṇiḥ svāhā āntrīmukhaḥ sarṣapāruṇaḥ naśyatād itas svāhā keśinī śvalominī bajābojā upakāśinī apeta naśyatād itas svāhā kauberakāḥ viśvavāsaḥ rakṣaḥ rājena preṣitāḥ grāmān sajātayaḥ yanti īpsantaḥ parijākṛtān svāhā etān hata etān badhnīta iti ayam brahmaṇaḥ dūtaḥ tān agniḥ paryasarat tān indraḥ tān bṛhaspatiḥ tān aham veda brāhmaṇaḥ pramṛśataḥ kūṭa dantān vikeśān lamba stanān svāhā naktaṃcāriṇaḥ uraspeśān śūla hastān kapāla pān svāhā pūrvaḥ eṣām pitā iti uccaiḥśrāvyakarṇakaḥ mātā jaghanyā gacchanti grāme vikhuram icchantī svāhā naktaṃcāriṇī svasā sandhinā prekṣate kulam yā svapatsu jāgarti yasyai vijātāyām manaḥ svāhā tāsām tvam kṛṣṇavartmane klomānam hṛdayam yakṛt agne akṣīṇi nirdaha svāhā iti
pratimantram aṅgāreṣu āvapati
tatas pāṇī prakṣālya bhūmim ālabhate yat te su sīme hṛdayam divi candramasi śritam tasya amṛta tvasya naḥ dhehi mā aham pautram agham rudam veda te bhūmi hṛdayam divi candramasi śritam tathā amṛta tvasya īśānaḥ mā aham pautram agham rudam iti
atha atas medhājananam
darbheṇa hiraṇyam prabadhya tat antardhāya upariṣṭāt prāñcam kumāram dhāryamāṇam ghṛtam prāśayati bhūḥ ṛcaḥ tvayi juhomi svāhā bhuvaḥ yajūṃṣi tvayi juhomi svāhā suvar sāmāni tvayi juhomi svāhā bhūḥ bhuvaḥ suvar atharva aṅgirasaḥ tvayi juhomi svāhā iti
atha enam uṣṇa śītābhiḥ adbhiḥ snāpayati kṣetriyai tvā nirṛtyai tvā druhaḥ muñcāmi varuṇasya pāśāt anāgasam brahmaṇe tvā karomi śive te dyāvāpṛthivī ubhe ime śam te agniḥ saha adbhiḥ astu śam dyāvāpṛthivī saha oṣadhībhiḥ śam antarikṣam saha vātena te śam te catasraḥ pradiśaḥ bhavantu sūryam ṛtam tamasaḥ grāhyāḥ yat devāḥ amuñcan asṛjan vi enasaḥ evam aham imam kṣetriyāt jāmiśaṃsāt druhaḥ muñcāmi varuṇasya pāśāt iti
atha enam mātuḥ upasthe ādadhāti
yā daivīścatasraḥ pradiśo vātapatnīrabhi sūryo vicaṣṭe
tāsāṃ tvā jarasa ādadhāmi pra yakṣma etu nirṛtiṃ parācaiḥ
iti
ādhāyābhimantrayate
mā te putraṃ rakṣo hiṃsīnmā dhenuratisāriṇī
priyā dhanasya bhūyā edhamānā sve vaśa iti
prakṣālya dakṣiṇaṃ stanamādhāpayati
ayaṃ kumāro jarāṃ dhayatu sarvamāyuretu
tasmai stanaṃ prapyāyasvāyuḥ kīrtirvarco yaśo balam
iti
evamuttaram
nāmayati na rudati yatra vayaṃ vadāmo yatra vābhimṛśāmasītyubhāvabhimṛśyāthāsyai śirasta udakumbhamapihitaṃ nidadhāti
āpo gṛheṣu jāgrata yathā deveṣu jāgratha
evamasyai suputrāyai jāgrata
iti
dvādaśyāṃ mātāputrau snātaḥ
śucyagāraṃ kurvanti
upanirharanti sūtikāgnim atiharantyaupāsanam
tamagnimupasamādhāya vyāhṛtiparyantaṃ kṛtvā
dhātā dadātu no rayim
iti dvādaśāhutīrjuhoti
trayodaśetyekeṣām
imaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāsi
prajāpate
yadasya karmaṇo 'tyarīricam
iti cātraike jayābhyātānānrāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanamṛddhimiti vācayitvā putrasya nāma dadhyāddvyakṣaraṃ caturakṣaraṃ vā ghoṣavadādyantarantasthaṃ dīrghābhiniṣṭhānāntaṃ yatra vā svityupasargaḥ syāt
taddhi pratiṣṭhitamiti vijñāyate
pitā mātety agre 'bhivyāhareyātām
vijñāyate ca mama nāma prathamaṃ jātaveda iti
dve nāmanī kuryāt
vijñāyate ca tasmāddvināmā brāhmaṇo 'rdhuka iti
nakṣatranāma dvitīyaṃ syād anyatarad guhyaṃ syāt
anyatareṇainam āmantrayīran
somayājī tṛtīyaṃ nāma kurvīteti vijñāyate
pravāsādetyāgataṃ vā putramabhimṛśati
somasya tvā dyumnenābhimṛśāmyagnestejasā sūryasya varcasā
iti
paśūnāṃ tvā huṃkāreṇābhijighrāmyasāvāyuṣe varcase hum
iti mūrdhnyabhijighrya
athāsya dakṣiṇena hastena dakṣiṇaṃ hastaṃ sāṅguṣṭhaṃ gṛhṇāti
agnirāyuṣmān
iti pañcabhiḥ paryāyaiḥ
āyuṣṭe viśvato dadhad iti dakṣiṇe karṇe japati
yathā purastāt
atha ṣaṣṭhe māsyannaprāśanam
āpūryamāṇapakṣe puṇye nakṣatre 'gnim upasamādhāya vyāhṛtiparyantaṃ kṛtvā juhotīmaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāsi
prajāpate
yadasya karmaṇo 'tyarīricam
iti ca atraike jayābhyātānān rāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanamṛddhimiti vācayitvāthainaṃ dadhi madhu ghṛtamiti trivṛtprāśayati
bhūstvayi dadhāmi bhuvastvayi dadhāmi suvastvayi dadhāmīti
athainamannaṃ prāśayati
apāṃ tvauṣadhīnāṃ rasaṃ prāśayāmi śivāsta āpa oṣadhayaḥ santvanamīvāsta āpa oṣadhayo bhavantu
iti
tṛtīye varṣe cūḍākarma
āpūryamāṇapakṣe puṇye nakṣatre 'gnim upasamādhāya vyāhṛtiparyantaṃ kṛtvā juhotīmaṃ me varuṇa
tattvā yāmi
tvaṃ no agne
sa tvaṃ no agne
tvamagne ayāsi
prajāpate
yadasya karmaṇo 'tyarīricam
iti ca atraike jayābhyātānānrāṣṭrabhṛta ityupajuhvati yathā purastāt
brāhmaṇānannena pariviṣya puṇyāhaṃ svastyayanamṛddhimiti vācayitvāpareṇāgniṃ prāṅmukhaḥ kumāra upaviśati
uttarato mātā brahmacārī vānaḍuhaṃ śakṛtpiṇḍaṃ dhārayati
tenāsya keśānpratigṛhṇāti
athoṣṇaśītā āpaḥ saṃsṛjati
śītāsūṣṇā ānīya
āpa undantu jīvasa iti dakṣiṇaṃ godānamunatti
oṣadhe trāyasvainam
ityūrdhvāgrāmoṣadhimantardadhāti
svadhite mainaṃ hiṃsīḥ
iti kṣureṇābhinidadhāti
devaśrūr etāni pravapa iti pravapati
evamitarānpradakṣiṇam
yenāvapatsavitā kṣureṇa somasya rājño varuṇasya vidvān
tena brahmāṇo vapatedamasya ūrjemaṃ rayyā varcasā saṃsṛjātha
iti paścāt
yena pūṣā bṛhaspateragnerindrasya cāyuṣe 'vapat
tena te 'haṃ vapāmyasāv ityuttarataḥ
yathā jyoksumanā asat
jyokca sūryaṃ dṛśa iti purastāt
uptvā yathocitaṃ cūḍāḥ kārayati yatharṣi vā
saṃyamya keśān
yatra pūṣā bṛhaspatiḥ savitā somo agniḥ
tebhyo nidhānaṃ bahudhā vyaicchannantarā dyāvāpṛthavī apaḥ suvaḥ
iti goṣṭha udumbare darbhastambe vā nikhanati yo 'sya rātirbhavati
yathāśraddhaṃ brāhmaṇāya dadāti
sarpiṣmantamodanaṃ nāpitāya
evaṃ vihitaṃ ṣoḍaśe varṣe godānakarma
saśikhaṃ vāpayate
śikhām atrāvaśinaṣṭītyekeṣām
agnigodāno vā bhavati
gurave gāṃ dadāti
athātaḥ śvagrahaprāyaścittam
samupasṛte yajñopavīty ācānto 'nāprītena śarāveṇodakam āhṛtya sabhāyāṃ madhye 'dhidevanam uddhatyāvokṣyākṣān nyupya vyūhya samūhya prathayitvopariṣṭāt sabhāyāṃ vyūhya tṛṇāni tena kumāram abhyāhṛtyākṣeṣūttānaṃ nipātya dadhnā lavaṇodakamiśreṇābhyukṣati
āghnanti kaṃsaṃ dakṣiṇataḥ
kurkuraḥ sukurkuraḥ kurkuro nīlabandhanaḥ
aulava ittamupāhvayatārjima chambalaḥ
athorāma ulumbaraḥ sārameyo ha dhāvati
samudram iva cākaśad bibhranniṣkaṃ ca rukmaṃ ca
śunām agraṃ suvīriṇaḥ suvīriṇaḥ sṛja sṛja
ekavrātya sṛja śunaka sṛja chat
ṭekaś ca sasaramaṭaṅkaś ca tūlaś ca vitūlaś cārjunaś ca lohitaś ca
utsṛja tvaṃ śitimra tvaṃ piśaṃka rohitaḥ
amī ye ke sarasyakā avadhāvati tṛtīyasyām ito divi
chad apehi sīsarama sārameya namas te astu sīsara
dūtyā ha nāma vo mātā maṇḍākako ha vaḥ pitā
chad apehi sīsarama sārameya namas te astu sīsara
dulā ha nāma vo mātā maṇḍākako ha vaḥ pitā
chad apehi sīsarama sārameya namas te astu sīsara
sam aśvā vṛṣaṇaḥ pado na sīsaridataḥ
chad apehi sīsarama sārameya namas te astu sīsara
saṃ takṣā hanti cakriṇo na sīsaridataḥ
chad apehi sīsarama sārameya namas te astu sīsara
iti
athāha
varaṃ vṛṇīṣva
iti
kumāram evāhaṃ varaṃ vṛṇa iti
evaṃ samupasṛte trir anhaḥ prātarmadhyaṃdine sāyaṃ ca kuryād yadi cāgataḥ syāt
athātaḥ śūlagavam
āpūryamāṇapakṣe puṇye nakṣatre 'gnimupasamādhāya saṃparistīrya payasi sthālīpākaṃ śrapayitvābhighāryodvāsyāpareṇāgniṃ dve kuṭī kṛtvā dakṣiṇasyāṃ śūlagavamāvāhayati
ā tvā vahantu harayaḥ sacetasaḥ śvetairaśvaiḥ saha ketumadbhiḥ
vātājirair balavadbhir manojavair āyāhi śīghraṃ mama havyāya śarvom
iti
uttarasyāṃ mīḍhuṣīm
madhye jayantam
yathoḍham udakāni pradāyopastīrṇābhighāritāṃstrīnodanānkalpayitvā yathoḍham evopasparśayati
upaspṛśatu mīḍhvān mīḍhuṣe svāhā
upaspṛśatu mīḍhuṣī mīḍhuṣyai svāhā
jayanta upaspṛśatu jayantāya svāheti
vyāhṛtiparyantaṃ kṛtvaudanān abhyāhṛtya juhoti
bhavāya devāya svāhā
rudrāya devāya svāhā
śarvāya devāya svāhā
īśānāya devāya svāhā
paśupataye devāya svāhā
ugrāya devāya svāhā
bhīmāya devāya svāhā
mahate devāya svāheti
atha patnyodanasya patnyai juhoti
bhavasya devasya patnyai svāhā
rudrasya devasya patnyai svāhā
śarvasya devasya patnyai svāhā
īśānasya devasya patnyai svāhā
paśupaterdevasya patnyai svāhā
ugrasya devasya patnyai svāhā
bhīmasya devasya patnyai svāhā
mahato devasya patnyai svāheti
atha madhyamaudanasya juhoti
jayantāya svāhā
jayantāya svāheti
atha sarvebhya odanebhyaḥ samavadāya sauviṣṭakṛtīṃ juhoti
agnaye sviṣṭakṛte svāheti
abhita etamagniṃ gā sthāpayanti yathā hūyamānasya gandhamājighreyuḥ
svasti naḥ pūrṇamukhaṃ parikrāmantu
iti sarvataḥ pradakṣiṇaṃ parikramya
namaste rudra manyava ityetairanuvākairupatiṣṭhate prathamottamābhyāṃ vā
athāto bauḍhyavihāra eva
gṛhapopaspṛśa gṛhapāya svāhā
gṛhapyupaspṛśa gṛhapyai svāhā
dvārapopaspṛśa dvārapāya svāhā
dvārapyupaspṛśa dvārapyai svāheti catvāri palāśāni dadāti
ghoṣiṇa upaspṛśata ghoṣibhyaḥ svāhā
niṣaṅgiṇa upaspṛśata niṣaṅgibhyaḥ svāhā
anvāsāriṇa upaspṛśatānvāsāribhyaḥ svāhā
prayunvanta upaspṛśata prayunvadbhyaḥ svāhā
vicinvanta upaspṛśata vicinvadbhyaḥ svāhā
samaśnanta upaspṛśata samaśnadbhyaḥ svāheti
daśāthāparāṇi
devasenā upaspṛśata devasenābhyaḥ svāheti
daśaivāthāparāṇi
yā ākhyātā devasenā yāścānākhyātā upaspṛśata tābhyaḥ svāheti
atha parṇapuṭaṃ kṛtvā tasminnupastīrṇābhighāritamodanapiṇḍam avadāya paro gavyūtiṃ gatvā vṛkṣa āsajati
niṣaṅgiṇa upaspṛśata niṣaṅgibhyaḥ svāheti
athopatiṣṭhate
namo niṣaṅgiṇa iṣudhimate taskarāṇāṃ pataya iti
atha cāndanasurodakākṣatākṣatagomayadūrvāstambodumbarapalāśaśamīvaikaṅkatāśvatthena govāleneti gāḥ prokṣati vṛṣāṇamevāgre
śivo bhava śivo bhava
ityatha śivo haiva bhavati
athainaṃ kṣaitrapatyaṃ payasi sthālīpākaṃ śrapayitvābhighāryodvāsya gavāṃ mārge 'nagnau kṣetrasya patiṃ yajati
caturṣu saptasu vā palāśeṣu taṃ tathaivāvāhayati yathā śūlagavam
nūrte yajate
pāko devaḥ
athopatiṣṭhate
kṣetrasya patinā vayaṃ
kṣetrasya pata iti
athaitasya kṣaitrapatyasya ye sanābhayo bhavanti te prāśnanti yathaivaiṣāṃ kuladharmo bhavati
amāvāsyāyāmaparāhṇe māsikamaparapakṣasya vāyukṣvahaḥsu
pitṛbhyo 'nnaṃ saṃskṛtya dakṣiṇāgrāndarbhānāsanāni kalpayitvā brāhmaṇāñchucīnmantravataḥ samaṅgānayuja āmantrayate yonigotramantrāsaṃbandhān
nārthāpekṣo bhojayet
agnimupasamādhāya dakṣiṇāprāgagrair darbhaiḥ paristīryaikapavitrāntarhitāyām ājyasthālyāmājyaṃ saṃskṛtya prasavyaṃ pariṣicyaudumbaramidhmamabhyādhāyaudumbaryā darvyā juhoti
ājyabhāgāntaṃ kṛtvā prācīnāvītī pitṝn āvāhayati
āyāta pitaraḥ somyā gambhīraiḥ pathibhiḥ pūrvyaiḥ
prajāmasmabhyaṃ dadato rayiṃ ca dīrghāyutvaṃ ca śataśāradaṃ ca
iti
etāmeva diśam abhy apaḥ prasiñcati
āpo devīḥ prahiṇutāgnim etaṃ yajñaṃ pitaro no juṣantāṃ māsīmāmūrjamuta ye bhajante te no rayiṃ sarvavīraṃ niyacchantu
iti
yajñopavītī vyāhṛtiparyantaṃ kṛtvā prācīnāvītī juhoti
somāya pitṛmate svadhā namaḥ
yamāyāṅgirasvate pitṛmate svadhā namaḥ
yāḥ prācīḥ sambhavanty āpa uttarataśca yā adbhirviśvasya bhuvanasya dhartrībhirantaranyaṃ pitur dadhe svadhā namaḥ
antardadhe parvatairantarmahyā pṛthivyā divā digbhir anantābhir ūtibhir antaranyaṃ pitāmahāddadhe svadhā namaḥ
antardadha ṛtubhir ahorātraiḥ susandhibhir ardhamāsaiśca māsaiścāntaranyaṃ prapitāmahāddadhe svadhā namaḥ
iti
atha nāmadheyairjuhoti
amuṣmai svadhā namaḥ
amuṣmai svadhā namaḥ
iti
yanme mātā pralulobha caratyananuvratā
tanme retaḥ pitā vṛṅktām ābhur anyo 'papadyatāṃ svadhā namaḥ
iti
evaṃ dvitīyāṃ tathā tṛtīyām
yanme pitāmahī
yanme prapitāmahī
iti mantraṃ saṃnamati
ye ceha pitaro ye ca neha yāṃśca vidma yāṁ u ca na pravidmāgne tānvettha yadi te jātavedastayā prattaṃ svadhayā madantu
svadhā namaḥ
yadvaḥ kravyād aṅgam adahallokān ayaṃ praṇayañjātavedāḥ
tad vo 'haṃ punarāveśayāmyariṣṭāḥ sarvairaṅgaiḥ saṃbhavata pitaraḥ
svadhā namaḥ
vahājyaṃ jātavedaḥ pitṛbhyo yatraitānvettha nihitānparāke
ājyasya kūlyā upa tānkṣarantu satyā eṣāmāśiṣaḥ santu kāmaiḥ
svadhā namaḥ
iti
evaṃ dvitīyāṃ tathā tṛtīyāṃ pitāmahebhyaḥ
prapitāmahebhyaḥ
iti mantraṃ saṃnamati
evamannasya juhoti
vahānnam
iti mantraṃ saṃnamati
atha sauviṣṭakṛtīṃ juhoti
agnaye kavyavāhanāya sviṣṭakṛte svadhā namaḥ
iti
athānnamabhimṛśati
pṛthivī te pātraṃ dyaurapidhānaṃ brahmaṇastvā mukhe juhomi brāhmaṇānāṃ tvā prāṇāpānayorjuhomi
akṣitamasi mā pitṝṇāṃ kṣeṣṭhā amutrāmuṣmiṃlloke
pṛthivī samā tasyāgnirupadraṣṭā dattasyāpramādāya
pṛthivī te pātraṃ dyaurapidhānaṃ brahmaṇastvā mukhe juhomi brāhmaṇānāṃ tvā prāṇāpānayor juhomi
akṣitamasi mā pitāmahānāṃ kṣeṣṭhā amutrāmuṣmiṃlloke
antarikṣaṃ samaṃ tasya vāyurupadraṣṭā dattasyāpramādāya
pṛthivī te pātraṃ dyaurapidhānaṃ brahmaṇastvā mukhe juhomi brāhmaṇānāṃ tvā prāṇāpānayorjuhomi
akṣitamasi mā prapitāmahānāṃ kṣeṣṭhā amutrāmuṣmiṃlloke
dyauḥ samā tasyāditya upadraṣṭā dattasyāpramādāya
iti brāhmaṇānupasparśayati
prāṇe niviśyāmṛtaṃ juhomi
iti
bhuñjānān samīkṣate
brahmaṇi ma ātmāmṛtatvāya
iti
bhuktavato 'nupravrajya śeṣamanujñāpyodakumbhaṃ darbhamuṣṭiṃ cādāya dakṣiṇapūrvamavāntaradeśaṃ gatvā dakṣiṇāgrāndarbhānsaṃstīrya teṣvavācīnapāṇir dakṣiṇāpavargāṃstrīn udakāñjalīn ninayati
mārjayantāṃ pitaraḥ somyāsaḥ
mārjayantāṃ pitāmahāḥ somyāsaḥ
mārjayantāṃ prapitāmahāḥ somyāsaḥ
iti
asāv avaneniṅkṣvāsāv avaneniṅkṣva
iti vā
teṣvavācīnapāṇirdakṣiṇāpavargānpiṇḍāndadāti
etatte tatāsāv iti pitre piṇḍaṃ dadāti
etatte pitāmahāsāv iti pitāmahāya
etatte prapitāmahāsāv iti prapitāmahāya tūṣṇīṃ caturthaṃ sa kṛtākṛtaḥ
atha yadi nāmadheyāni na vindyāt
svadhā pitṛbhyaḥ pṛthiviṣadbhyaḥ
iti pitre piṇḍaṃ dadyāt
svadhā pitṛbhyo 'ntarikṣasadbhyaḥ
iti pitāmahāya
svadhā pitṛbhyo diviṣadbhyaḥ
iti prapitāmahāya
atrāñjanābhyañjane vāsaścānu piṇḍaṃ dadāti
āṅkṣvāsāvāṅkṣvāsāv iti trirāñjanam
abhyaṅkṣvāsāv abhyaṅkṣvāsāv iti trirabhyañjanam
etāni vaḥ pitaro vāsāṃsyato no 'nyat pitaro mā yūḍhvam
iti daśām ūrṇāstukān vā chittvā nyasyati pūrve vayasi
svaṃ loma chittvottare
atha pātraṃ saṃkṣālya
putrānpautrān abhitarpayantīr āpo madhumatīrimāḥ svadhāṃ pitṛbhyo amṛtaṃ duhānāḥ
āpo devīr ubhayāṃstarpayantu nadīrimā udanvatīr vetasvinīḥ sutīrthyāḥ
amuṣmiṃlloka upa vaḥ kṣarantu
iti prasavyaṃ pariṣicya nyubjapātraṃ pāṇī vyatyasya dakṣiṇam uttaram uttaraṃ ca dakṣiṇam
namo vaḥ pitaro rasāya
iti namaskārairupatiṣṭhate
tata udakāntaṃ gatvā trīnudakāñjalīnninayati
eṣa te tata madhumāṁ ūrmiḥ sarasvān yāvānagniśca pṛthivī ca tāvatyasya mātrā tāvānasya mahimā tāvantamenaṃ bhūtaṃ dadāmi yathāgnir akṣito 'nupadasta evaṃ mahyaṃ pitre 'kṣito 'nupadastaḥ svadhā bhavatāṃ taṃ svadhām akṣitaṃ taiḥ sahopajīvāsāvṛcaste mahimā
eṣa te pitāmaha madhumāṁ ūrmiḥ sarasvān yāvān vāyuś cāntarikṣaṃ ca tāvatyasya mātrā tāvān asya mahimā tāvantamenaṃ bhūtaṃ dadāmi yathā vāyurakṣito 'nupadasta evaṃ mahyaṃ pitāmahāyākṣito 'nupadastaḥ svadhā bhavatāṃ taṃ svadhām akṣitaṃ taiḥ sahopajīvāsau yajūṃṣi te mahimā
eṣa te prapitāmaha madhumāṁ ūrmiḥ sarasvān yāvān ādityaśca dyauśca tāvatyasya mātrā tāvānasya mahimā tāvantamenaṃ bhūtaṃ dadāmi yathādityo 'kṣito 'nupadasta evaṃ mahyaṃ prapitāmahāyākṣito 'nupadastaḥ svadhā bhavatāṃ taṃ svadhāmakṣitaṃ taiḥ sahopajīvāsau sāmāni te mahimā
iti
pratyetya pratiṣṭhitamudapātreṇopapravartayati
parāyāta pitaraḥ somyā gambhīraiḥ pathibhiḥ pūrvyaiḥ
atha māsi punarāyāta no gṛhānhavirattuṃ suprajasaḥ suvīrāḥ
iti
etena mādhyāvarṣaṃ vyākhyātam
tatra māṃsaṃ niyatam
māṃsābhāve śākam
aṣṭakāṃ vyākhyāsyāmaḥ
māghyāḥ paurṇamāsyā yo 'parapakṣas tasyāṣṭamīm ekāṣṭaketyācakṣate
tataḥ pūrvedyur anūrādheṣvaparāhṇe 'gnimupasamādhāya dakṣiṇāprāgagrair darbhaiḥ paristīryaikapavitrāntarhitāni catvāri vrīhiśarāvāṇi nirvapatīmamapūpaṃ catuḥśarāvaṃ nirvapāmi kleśāvahaṃ pitṝṇāṃ sāṃparāye devena savitrā prasūtaḥ
devasya tvā savituḥ prasave 'śvinorbāhubhyāṃ pūṣṇo hastābhyāṃ pitṛbhyaḥ pitāmahebhyaḥ prapitāmahebhyo vo juṣṭaṃ nirvapāmīti
etenaiva pavitreṇa tūṣṇīṃ prokṣaṇīḥ saṃskṛtya tūṣṇīṃ prokṣya tūṣṇīm avahatya yathāpuroḍāśamevaṃ caturṣu kapāleṣu tūṣṇīṃ śrapayitvābhighāryodvāsya prasavyaṃ pariṣicyaudumbaram idhmam abhyādhāyaudumbaryā darvyopastīrṇābhighāritaṃ dakṣiṇāprācīsaṃtataṃ paraṃ param avadāya dakṣiṇāprācīsaṃtataṃ paraṃ paraṃ juhoti
ulūkhalā grāvāṇo ghoṣamakrata haviḥ kṛṇvantaḥ parivatsarīṇām
ekāṣṭake suprajā vīravanto vayaṃ syāma patayo rayīṇāṃ svadhā namaḥ
apūpaṃ deva ghṛtavantamagne svadhāvantaṃ pitṝṇāṃ tarpaṇāya
yathātathaṃ vaha havyamagne putraḥ pitṛbhya āhutiṃ juhomi
svadhā namaḥ
ayaṃ catuḥśarāvo ghṛtavānapūpaḥ payasvānagne rayimānpuṣṭimāṃśca
pratinandantu pitaraḥ saṃvidānāḥ sviṣṭo 'yaṃ suhuto mamāstu
svadhā namaḥ
iti
athānnasya juhotīyameva sā yā prathamā vyaucchat
ekāṣṭakā tapasā tapyamānā
yā prathamā vyaucchad iti
apūpasyānnasyeti samavadāya sarpirmiśrasya juhoti
agnaye kavyavāhanāya sviṣṭakṛte svadhā namaḥ
iti
taṃ ghṛtavantaṃ madhumantamannavantaṃ śrāddhābhimarśanenābhimṛśya piṇḍānāmāvṛtā piṇḍāndadāti
tena brāhmaṇānvidyāvataḥ pariveveṣṭi
tebhyo yathāśraddhamannaṃ dhanaṃ ca dadāti
prasiddham odakāñjalidānād yathā māsike
śvobhūte pitṛbhyo gām ālabhate
agnimupasamādhāya dakṣiṇāprāgagrairdarbhaiḥ paristīrya
imāṃ pitṛbhyo gāmupākaromi tāṃ me sametāḥ pitaro juṣantāṃ medasvatīṃ ghṛtavatīṃ svadhāvatīṃ sā me pitṝn sāṃparāye dhinotu
svadhā namaḥ
ityupākaraṇīyāṃ hutvaikena barhiṣaikaśūlayā ca vapāśrapaṇyaudumbaryopākaroti
pitṛbhyastvā juṣṭāmupākaromīti
athaināṃ prokṣati
pitṛbhyastvā juṣṭāṃ prokṣāmīti
tāṃ prokṣitāṃ paryagnikṛtvā tāmapareṇāgniṃ pratyakśirasaṃ dakṣiṇāpadīṃ saṃjñapayanti
saṃjñaptāyai tūṣṇīm adbhiḥ prāṇānāpyāyya tūṣṇīṃ vapāṃ hṛdayaṃ matasne uddharati
audumbaryā vapāśrapaṇyā vapāṃ śrapayatyaudumbareṣu śūleṣu pṛthagitarāṇi
śrapayitvābhighāryodvāsya prasavyaṃ pariṣicyaudumbaram idhmam abhyādhāyaudumbaryā darvyopastīrṇābhighāritāṃ vapāṃ juhoti
vaha vapāṃ jātavedaḥ pitṛbhyo yatraitānvettha nihitānparāke
medasaḥ kūlyā upa tānkṣarantu satyā eṣām āśiṣaḥ santu kāmaiḥ
svadhā namaḥ
iti
sarvahutāṃ vapāṃ juhoti śeṣamutkṛṣya brāhmaṇānbhojayet
upasthite 'nna odanasya māṃsānāmiti samavadāya sarpirmiśrasya juhoti
ekāṣṭakāṃ paśyata dohamānām annaṃ māṃsavadghṛtavatsvadhāvat
tadbrāhmaṇair atipūtam annaṃ tamakṣitaṃ tanme astu svadhā namaḥ
ekāṣṭakā tapasā tapyamānā saṃvatsarasya patnī duduhe prapīnā
taṃ doham upajīvātha pitaraḥ saṃvidānāḥ sviṣṭo 'yaṃ suhuto mamāstu
svadhā namaḥ
saṃvatsarasya pratimām
iti
hutvānnasya māṃsānāmiti samavadāya sarpirmiśrasya juhoti
agnaye kavyavāhanāya sviṣṭakṛte svadhā namaḥ
iti
prasiddham odakāñjalidānād yathā māsike
annadhanadāne tvatrāniyate
śvobhūte māṃsaśeṣeṇa pitṛbhyo 'nnaṃ saṃskṛtya
tvamagne ayāsi
prajāpata iti juhoti
prasiddham odakāñjalidānād yathā māsike
athātaḥ śravaṇākarma
tadyā paurṇamāsī śravaṇena yuñjyāt tasyām upariṣṭāt sāyamagnihotrasya dakṣiṇāgnim upasamādadhāty aupāsanam anāhitāgniḥ
athopakalpayate 'kṣatadhānā akṣatalājānsaktūn kiṃśukānyāñjanābhyañjane ājyamiti
darvyām upastīryaiteṣām evānnānāṃ samavadāya sarpirmiśrasya juhoti
namo 'gnaye pārthivāya pārthivānāmadhipataye svāhā
namo vāyave vibhumata āntarikṣāṇām adhipataye svāhā
namaḥ sūryāya rohitāya divyānāmadhipataye svāhā
namo viṣṇave gaurāya diśyānāmadhipataye svāheti
kiṃśukānyājyena saṃyujya juhoti
jagdho maśako jagdhā vicaṣṭir jagdho vyadhvaraḥ
jagdho vyadhvaro jagdhā vicaṣṭir jagdho maśakaḥ
jagdhā vicaṣṭir jagdho maśako jagdho vyadhvaraḥ
iti
udakumbhaṃ darbhamuṣṭiṃ cādāya prāṅmukho niṣkramya prāco darbhān saṃstīrya teṣu caturo balīnharati
ye pārthivāḥ sarpāstebhya imaṃ baliṃ harāmi
ya āntarikṣāḥ
ye divyaḥ
ye diśyāḥ
iti
atrāñjanābhyañjane dattvopatiṣṭhate
namo astu sarpebhyaḥ
ityetairmantraiḥ
udakumbhamādāya triḥ pradakṣiṇamāvasathaṃ pariṣiñcanparikrāmedyāvatā kāmayetaitāvatā me sarpā nāvakrāmeyuriti
apa śveta padā jahi pūrveṇa cāpareṇa ca
sapta ca mānuṣīr imāstisraśca rājabandhavaiḥ
na vai śvetasyābhyācareṇāhir jaghāna kaṃcana
śvetāya vaidarvāya namo namaḥ śvetāya vaidarvāya
iti
athopatiṣṭhate
samīcī nāmāsi prācī dik
ityetairmantraiḥ pratidiśam
nityamata ūrdhvaṃ baliṃ haraty ā mārgaśīrṣyāḥ
nātra kiṃśukahomaḥ
na pariṣecanaṃ vidyate
niravadāsyan niravadāsyan
ityantato balīnharati
āgrahāyaṇīṃ vyākhyāsyāmaḥ
mārgaśīrṣyāṃ paurṇamāsyāmagnimupasamādhāya saṃparistīrya payasi sthālīpākaṃ śrapayitvābhighāryodvāsya vyāhṛtiparyantaṃ kṛtvā juhotīḍāyai sṛptaṃ ghṛtavaccarācaraṃ jātavedo haviridaṃ juṣasva
ye grāmyāḥ paśavo viśvarūpāsteṣāṃ saptānāmiha rantirastu puṣṭiḥ
svāhā
yāṃ janāḥ pratinandanti rātriṃ dhenumivāyatīṃ saṃvatsarasya yā patnī sā no astu sumaṅgalī svāhā
śivā paśubhyo dārebhyaḥ śivā naktaṃ śivā divā
saṃvatsarasya yā patnī sā no astu sumaṅgalī
svāhā
paurṇamāsī pūrayanty āyānty aparāparān
māsārdhamāsānvibhajati sā naḥ pūrṇābhirakṣatu
svāheti
atha sauviṣṭakṛtīṃ juhoti
sviṣṭamagne abhi tatpṛṇāhi viśvā deva pṛtanā abhiṣya
uruṃ naḥ panthāṃ pradiśanvibhāhi jyotiṣmaddhehyajaraṃ na āyuḥ
iti
tataḥ pāṇī prakṣālya bhūmimālabhate
prati kṣatre pratitiṣṭhāmi rāṣṭre pratyaśveṣu pratitiṣṭhāmi goṣu
pratyaṅgeṣu pratitiṣṭhāmyātman prati prāṇeṣu pratitiṣṭhāmi puṣṭe
prati dyāvāpṛthivyoḥ pratitiṣṭhāmi yajñe
trayā devā ekādaśa trayastriṃśāḥ surādhasaḥ
bṛhaspatipurohitā devasya savituḥ save
devā devairavantu mā
iti
teṣāṃ dakṣiṇā gṛhapatirupaviśati
uttarā uttare
prajotpattyānupūrvyeṇa
teṣāṃ ye mantravidaste mantrāñjapanti
syonā pṛthivi bhavānṛkṣarā niveśanī
yacchā naḥ śarma saprathāḥ
baḍitthā parvatānām
iti dvābhyāṃ dakṣiṇaiḥ pārśvaiḥ saṃviśanti
udāyuṣā
ityuttiṣṭhanti
udasthāmāmṛtā abhūma
ityutthāya japanti
evaṃ rātrestriḥ saṃjihate
brāhmaṇānannena pariviṣya puṇyāhaṃ svastyayanamṛddhimiti vācayitvāthaitāṃ rātriṃ vasanti
athāta upākaraṇotsarjane vyākhyāsyāmaḥ
śravaṇāpakṣa oṣadhīṣu jātāsu hastena paurṇamāsyāṃ vādhyāyopākarma
agnimupasamādhāya vyāhṛtiparyantaṃ kṛtvā kāṇḍarṣīñjuhoti
prajāpataye kāṇḍarṣaye svāhā
somāya kāṇḍarṣaye svāhā
agnaye kāṇḍarṣaye svāhā
viśvebhyo devebhyaḥ kāṇḍarṣibhyaḥ svāhā
svayaṃbhuve kāṇḍarṣaye svāheti kāṇḍarṣayaḥ kāṇḍanāmāni vā sāvitrīm ṛgvedaṃ yajurvedaṃ sāmavedamatharvavedaṃ sadasaspatimiti
hutvā trīn ādito 'nuvākānadhīyate
kāṇḍādīnvā sarvān
jayādi pratipadyate
sviṣṭakṛdantaṃ kṛtvā tryahamekāhaṃ vā kṣamya yathādhyāyamadhyetavyamiti vadanti
taiṣīpakṣasya rohiṇyāṃ paurṇamāsyāṃ votsargaḥ
sagaṇaḥ prācīmudīcīṃ vā diśam upaniṣkramya yatrāpaḥ sukhāḥ sukhāvagāhās tad avagāhyāghamarṣaṇena trīnprāṇāyāmān kṛtvā sapavitraiḥ pāṇibhiḥ
āpo hi ṣṭhā mayobhuvaḥ
iti tisṛbhiḥ
hiraṇyavarṇāḥ śucayaḥ pāvakāḥ
iti catasṛbhiḥ
pavamānaḥ suvarjanaḥ
iti caitenānuvākena snātvā darbhān anyonyasmai samprayacchanto ditsanta ivānyonyam
tataḥ śucau deśe prācīnapravaṇe prāgagrairdarbhairudagapavargāṇyāsanāni kalpayanti
brahmane prajāpataye bṛhaspataye 'gnaye vāyave sūryāya candramase nakṣatrebhya indrāya rājñe yamāya rājñe varuṇāya rājñe somāya rājñe vaiśravaṇāya rājñe vasubhyo rudrebhya ādityebhyo viśvebhyo devebhyaḥ sādhyebhya ṛbhubhyo bhṛgubhyo marudbhyo 'tharvabhyo 'ṅgirobhya iti devagaṇānām
viśvāmitro jamadagnirbharadvājo 'tha gautamaḥ
atrirvasiṣṭhaḥ kaśyapaḥ
ityete saptarṣayaḥ
nivītina uttarata udīcīnapravaṇa udagagrairdarbhaiḥ prāgapavargāṇyāsanāni kalpayanti viśvāmitrāya jamadagnaye bharadvājāya gautamāyātraye vasiṣṭhāya kaśyapāya
vasiṣṭhakaśyapayor antarāle 'rundhatyai kalpayanti
dakṣiṇataḥ prācīnapravaṇe 'gastyāya
tata ekavedyāntebhyaḥ kṛṣṇadvaipāyanāya jātūkarṇyāya tarukṣāya tṛṇabindave varmiṇe varūthine vājine vājaśravase satyaśravase suśravase sutaśravase somaśuṣmāyaṇāya satvavate bṛhadukthāya vāmadevāya vājiratnāya haryajvāyanāyodamayāya gautamāya ṛṇaṃjayāya ṛtaṃjayāya kṛtaṃjayāya dhanaṃjayāya babhrave tryaruṇāya trivarṣāya tridhātave śibintāya parāśarāya viṣṇave rudrāya skandāya kāśīśvarāya jvarāya dharmāyārthāya kāmāya krodhāya vasiṣṭhāyendrāya tvaṣṭre kartre dhartre dhātre mṛtyave savitre sāvitryai vedebhyaśca pṛthakpṛthagṛgvedāya yajurvedāya sāmavedāyātharvavedāyetihāsapurāṇāyeti
dakṣiṇataḥ prācīnāvītino dakṣiṇāpravaṇe dakṣiṇāgrairdarbhaiḥ pratyagapavargāṇyāsanāni kalpayanti
vaiśampāyanāya paliṅgave tittirāyokhāyātreyāya padakārāya kauṇḍiṇyāya vṛttikārāya sūtrakārebhyaḥ satyāṣāḍhāya pravacanakartṛbhya ācāryebhya ṛṣibhyo vānaprasthebhya ūrdhvaretobhya ekapatnībhya iti
yathāsvaṃ pitṛbhyo mātāmahebhyaśca kalpayanti
amuṣmai kalpayāmyamuṣmai kalpayāmītyāsanena
amuṃ tarpayāmyamuṃ tarpayāmītyudakena
amuṣmai namo 'muṣmai namaḥ
iti gandhapuṣpadhūpadīpaiḥ
amuṣmai svāhāmuṣmai svāhā
ityannena
amuṃ tarpayāmyamuṃ tarpayāmīti phalodakena
amuṣmai namo 'muṣmai namaḥ
ityupasthāya
apareṇa vedim agnim upasamādhāya vyāhṛtiparyantaṃ kṛtvā kāṇḍarṣīñjuhoti kāṇḍanāmāni vā sāvitrīm ṛgvedaṃ yajurvedaṃ sāmavedam atharvavedaṃ sadasaspatimiti
hutvā prathamenānuvākenādhīyate
kāṇḍādīnvā sarvān
jayādi pratipadyate
sviṣṭakṛdantaṃ kṛtvā tryaham ekāhaṃ vā kṣamya yathādhyāyamadhyetavyamiti vadanti
kāṇḍātkāṇḍāt
yā śatena
iti dvābhyāmudakānte dūrvā ropayanti
udadhimūrmimantaṃ kṛtvā prācīmudīcīṃ vā diśam ā tamitor ājiṃ dhāvanti
pratyetyāpūpaiḥ saktubhirodaneneti brāhmaṇāṃstarpayanti
evaṃ pārāyaṇasamāptau dūrvāropaṇodadhidhāvanavarjam
nityam evādbhir devānṛṣīnpitṝṃśca tarpayanti tarpayanti
