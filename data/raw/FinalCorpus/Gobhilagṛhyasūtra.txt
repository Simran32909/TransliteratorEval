atha atas gṛhya karmāṇi upadekṣyāmaḥ
yajña upavītinā ācānta udakena kṛtyam
udagayane pūrvapakṣe puṇye ahani prāñcam āvartanāt ahnaḥ kālam vidyāt yathādeśam ca
sarvāṇi eva anvāhāryavanti
apavarge abhirūpa bhojanam yathāśakti
brahmacārī vedam adhītya antyām samidham abhyādhāsyan jāyāyāḥ _ pāṇim jighṛkṣan anuguptāḥ apaḥ apāhṛtya prāñc udañc pravaṇam deśam samam _ parisamuhya upalipya madhyāt prāñcam lekhām ullikhya udañcam ca saṃhatām paścāt madhye prāñcaḥ tisraḥ ullikhya abhyukṣet
lakṣaṇa āvṛt eṣā sarvatra
bhūḥ bhuvaḥ svar iti abhimukham agnim praṇayanti
prete _ gṛhapatau parameṣṭhi karaṇam
tathā tithi nakṣatra parva samavāye darśe _ paurṇamāse vā agni samādhānam kurvīta
vaiśya kulāt _ ambarīṣāt _ agnim āhṛtya abhyādadhyāt api _ bahu yājinaḥ eva āgārāt brāhmaṇasya _ rājanyasya _ vaiśyasya _
api _ anyam mathitvā abhyādadhyāt
puṇyaḥ tu eva anardhukaḥ bhavati iti
yathā kāmayeta tathā kuryāt
saḥ _ eva antyām samidham abhyādadhāti jāyāyāḥ _ pāṇim jighṛkṣan juhoti tam abhisaṃyacchet
saḥ eva asya gṛhyaḥ agniḥ bhavati
tena ca eva asya prātarāhutiḥ hutā bhavati iti
sāyamāhuti upakramaḥ eva atas ūrdhvam gṛhye agnau homaḥ vidhīyate
purā prāduṣkaraṇa velāyāḥ sāyaṃprātar anuguptāḥ apaḥ āharet paricaraṇīyāḥ api _ sāyam
api _ kumbhāt _ maṇikāt _ gṛhṇīyāt
purā astamayāt agnim prāduṣkṛtya astam ite sāyamāhutim juhuyāt
purā udayāt prātar prāduṣkṛtya udite an udite _ prātarāhutim juhuyāt
yajñopavītam kurute sūtram vastram _ api _ kuśa rajjum eva
dakṣiṇam bāhum uddhṛtya śiraḥ avadhāya savye aṃse pratiṣṭhāpayati
dakṣiṇam kakṣam anvavalambam bhavati
evam yajña upavītī bhavati
savyam bāhum uddhṛtya śiraḥ avadhāya dakṣiṇe aṃse pratiṣṭhāpayati
savyam kakṣam anvavalambam bhavati
evam prācīnāvītī bhavati
pitṛ yajñe tu eva prācīnāvītī bhavati
udañcam agneḥ utsṛpya prakṣālya pāṇī pādau ca upaviśya tris ācāmet dvis parimṛjīta
pādau abhyukṣya śiraḥ abhyukṣet
indriyāṇi adbhiḥ saṃspṛśet akṣiṇī nāsike karṇau iti
yat yat mīmāṃsyam syāt tat tat adbhiḥ saṃspṛśet
tatra etat āhuḥ
na upaspṛśet vrajan na tiṣṭhan na hasan na vilokayan na a praṇataḥ na aṅgulibhiḥ na a tīrthena na sa śabdam na an avekṣitam na bāhyāṃsaḥ na antarīya eka deśasya kalpayitvā uttarīya tām na uṣṇābhiḥ na sa phenābhiḥ na ca sa upānatkaḥ kvacid kāsaktikaḥ gale baddhaḥ caraṇau na prasārya ca
antatas pratyupaspṛśya śuciḥ bhavati
hṛdaya spṛśaḥ tu eva apaḥ ācāmet
ucchiṣṭaḥ ha eva atas anyathā bhavati iti
atha pratyupasparśanāni
suptvā bhuktvā kṣutvā snātvā pītvā viparidhāya ca rathyām ākramya śmaśānam ca ācāntaḥ punar ācāmet
agnim upasamādhāya parisamuhya dakṣiṇa jānu aktaḥ dakṣiṇena agnim adite anumanyasva iti udaka añjalim prasiñcet
anumate anumanyasva iti paścāt
sarasvati anumanyasva iti uttaratas
devaiḥ savitar prasuva iti pradakṣiṇam agnim paryukṣet sakṛt _ tris _
paryukṣaṇa antān vyatiharan abhiparyukṣan homīyam
atha haviṣyasya annasya agnau juhuyāt kṛtasya vā a kṛtasya vā
a kṛtam _ prakṣālya juhuyāt prodakam kṛtvā
atha _ dadhi payaḥ yavāgūm _ kaṃsena _ carusthālyā _ sruveṇa _ eva
agnaye _ iti pūrvām
tūṣṇīm uttarām
madhye ca aparājitāyām ca diśi iti sāyam
atha prātar sūryāya _ iti pūrvām
tūṣṇīm eva uttarām madhye ca eva aparājitāyām ca eva diśi
samidham ādhāya anuparyukṣya tathā eva udaka añjalīn prasiñcet
anvamaṃsthāḥ iti mantra viśeṣaḥ
pradakṣiṇam agnim parikramya apām śeṣam ninīya pūrayitvā camasam pratiṣṭhāpya yathārtham
evam atas ūrdhvam gṛhye agnau juhuyāt _ hāvayet vā ā jīvita avabhṛthāt
atha api udāharanti kāmam gṛhye agnau patnī juhuyāt sāyam prātar homau gṛhāḥ patnī gṛhyaḥ eṣa agniḥ bhavati iti
niṣṭhite sāyamāśa prātarāśe bhūtam iti pravācayet
vācā śuciḥ bhūtvā pratijapati _ iti uccais tasmai namaḥ tat mā ākhyāḥ iti upāṃśu
atha vāgyato balīn haret
bhāṣetānnasaṃsiddhim atithibhiḥ kāmaṃ sambhāṣeta
atha haviṣyasyānnasyoddhṛtya haviṣyair vyañjanair upasicyāgnau juhuyāt tūṣṇīṃ pāṇinaiva
prājāpatyā pūrvāhutir bhavati sauviṣṭakṛty uttarā
atha balīn hared bāhyato vāntar vā subhūmiṃ kṛtvā
sakṛd apo ninīya caturdhā baliṃ nidadhyāt sakṛd antataḥ pariṣiñcet
ekaikam vānunidhānam ubhayataḥ pariṣiñcet
sa yat prathamam nidadhāti sa pārthivo balir bhavaty atha yad dvitīyam sa vāyavyo yat tṛtīyam sa vaiśvadevo yac caturthaṃ sa prājāpatyaḥ
athāparān balīn hared udadhānasya madhyamasya dvārasyābdaivataḥ prathamo balir bhavaty oṣadhivanaspatibhyo dvitīya ākāśāya tṛtīyaḥ
athāparam baliṃ haret śayanam vādhivarcaṃ vā sa kāmāya vā balir bhavati manyave vā
atha sastūpaṃ sa rakṣojanebhyaḥ
athaitad baliśeṣam adbhir abhyāsicyāvasalavi dakṣiṇā ninayet tat pitṛbhyo bhavati
āsīna eva 'gnau juhuyāt
āsīnaḥ pitṛbhyo dadyād yathopapādam itarān
svayaṃ tv evaitān yāvad vased balīn haret
api vānyo brāhmaṇaḥ
dampatī eva
iti gṛhamedhivrataṃ
strī ha sāyaṃ prātaḥ pumān iti
sarvasya tv evānnasyaitān balīn haret pitryasya vā svastyayanasya vārthārthasya vā
yajñād eva nivartate
yady ekasmin kāle vrīhiyavau prakriyeyātam anyatarasya hṛtvā kṛtaṃ manyeta
yady ekasmin kāle punaḥ punar annaṃ pacyeta sakṛd evaitad balitantraṃ kurvīta
yasya tv eṣām agrataḥ sidhyed niyuktam agnau kṛtvāgraṃ brāhmaṇāya dattvā bhuñjīta
yasyo jaghanyaṃ bhuñjītaiveti
athāpy udāharanti
etasyaiva baliharaṇasyānte kāmam prabruvīta bhavati haivāsya
svayaṃ tv evāsasyaṃ balim hared yavebhyo 'dhy ā vrīhibhyo vrīhibhyo 'dhy ā yavebhyaḥ sa tv āsasyo nāma balir bhavati
dīrghāyur haiva bhavati
viśrāṇite phalīkaraṇānām ācāmasyāpām iti baliṃ haret sa raudro bhavati sa raudro bhavati
atha darśa pūrṇamāsayoḥ
saṃdhyām paurṇamāsīm upavaset
uttarām iti eke
atha yat ahar candramāḥ na dṛśyeta tām amāvāsyām
pakṣa antāḥ upavastavyāḥ
pakṣa ādayaḥ abhiyaṣṭavyāḥ
āmāvāsyena haviṣā pūrvapakṣam abhiyajate paurṇamāsena aparapakṣam
yaḥ paramaḥ vikarṣaḥ sūrya candramasoḥ sā paurṇamāsī
yaḥ paramaḥ saṃkarṣaḥ sā amāvāsyā
yat ahar tu eva candramāḥ na dṛśyeta tām amāvāsyām kurvīta
dṛśyamāne api ekadā
gatādhvā bhavati iti
trayaḥ pūrṇamāsī kālāḥ bhavanti saṃdhyā _ astamita uditā _ uccais _
atha yat ahar pūrṇaḥ bhavati pṛthak eva etasya jñānasya adhyāyaḥ bhavati
adhīyīta _ tad vidbhyaḥ _ parva āgamayeta
atha yat ahar upavasathaḥ bhavati tat ahar pūrvāhṇe eva prātarāhutim hutvā etat agneḥ sthaṇḍilam gomayena samantam paryupalimpati
atha idhmān upakalpayate khādirān _ pālāśān _
khādira pālāśa alābhe vibhītaka tilvaka bādhaka nīva nimba rājavṛkṣa śalmalī aralu dadhittha kovidāra śleṣmātaka varjam sarva vanaspatīnām idhmaḥ yathārtham syāt
viśākhāni pratilūnāḥ kuśā barhiḥ
_ mūla lūnaḥ pitṛbhyaḥ
teṣām alābhe śūkatṛṇa śara śīrya balbaja mutava nala śuṇṭha varjam sarva tṛṇāni
ājyam sthālīpākīyān vrīhīn _ yavān _ carusthālīm mekṣaṇam sruvam anuguptāḥ apaḥ iti yāni ca anukalpam udāhariṣyāmaḥ
na tat ahar prasṛjyeta
dūrāt api gṛhān abhyeyāt
anyatas tu dhanam krīṇīyāt na vikrīṇīta
a bahu vādī syāt
satyam vivadiṣet
atha aparāhṇe eva āplutya aupavasathikam dampatī bhuñjīyātām yat enayoḥ kāmyam syāt
sarpiḥ miśram syāt kuśalena
mānatantavyaḥ ha uvāca a hutā vai etasya mānuṣī āhutiḥ bhavati yaḥ aupavasathikam na aśnāti an īśvaraḥ ha kṣodhukaḥ bhavati a kāmyaḥ janānām pāpavasīyasī ha asya prajā bhavati yaḥ aupavasathikam bhuṅkte īśvaraḥ ha bhavati a kṣodhukaḥ kāmyaḥ janānām vasīyasī ha asya prajā bhavati tasmāt yat kāmayet aupavasathikam bhuñjīyātām
adhas eva etām rātrim śayīyātām
tau jāgranmiśrau eva etām rātrim vihareyātām itihāsa miśreṇa vā kenacid vā
jugupseyātām tu eva avratyebhyaḥ karmabhyaḥ
na pravasan upavaset iti āhuḥ
patnyāḥ vratam bhavati iti
yathā kāmayeta tathā kuryāt
evam eva āhitāgneḥ api upavasathaḥ bhavati yat ca āmnāyaḥ vidadhyāt
atha pūrvāhṇe eva prātarāhutim hutvā agreṇa agnim parikramya dakṣiṇatas agneḥ prāc agrān darbhān āstīrya teṣām purastāt pratyak mukhaḥ tiṣṭhan savyasya pāṇeḥ aṅguṣṭhena upakaniṣṭhikayā ca aṅgulyā brahmāsanāt tṛṇam abhisaṃgṛhya dakṣiṇa aparam aṣṭamam deśam nirasyati nirastaḥ parāvasuḥ iti
apaḥ upaspṛśya atha brahmāsane upaviśati ā vasoḥ sadane sīdāmi iti
agnim abhimukhaḥ vāgyataḥ prāñjaliḥ āste ā karmaṇaḥ paryavasānāt
bhāṣeta yajña saṃsiddhim
na a yajñiyām vācam vadet
yadi ayajñiyām vācam vadet vaiṣṇavīm ṛcam yajuḥ vā japet api vā namaḥ viṣṇave iti evam brūyāt
yadi u vai ubhayam cikīrṣet hautram ca eva brahmatvam ca eva etena eva kalpena chattram vā uttarāsaṅgam vā uda kamaṇḍalum darbha vaṭum vā brahmāsane nidhāya tena eva pratyāvrajya atha anyat ceṣṭet
atholūkhalamusale prakṣālya śūrpaṃ ca paścād agneḥ prāgagrān darbhān āstīryopasādayati
atha havir nirvapati vrīhīn vā yavān vā kaṃsena vā carusthālyā vā
amuṣmai tvā juṣṭaṃ nirvapāmīti devatānāmādeśaṃ sakṛd dvis tūṣṇīm
atha paścāt prāṅmukho 'vahantum upakramate dakṣiṇottarābhyāṃ pāṇibhyām
triḥphalīkṛtāṃs taṇḍulān trir devebhyaḥ prakṣālayed ity āhur dvir manuṣyebhyaḥ sakṛt pitṛbhya iti
pavitra antarhitān taṇḍulān āvapet
kuśalaśṛtam iva sthālīpākaṃ śrapayet pradakṣiṇam udāyuvan
śṛtam abhighāryodag udvāsya pratyabhighārayet
agnim upasamādhāya kuśaiḥ samantaṃ paristṛṇuyāt purastāddakṣiṇata uttarataḥ paścād iti
sarvatas trivṛtaṃ pañcavṛtaṃ vā
bahulam ayugmasaṃhatam
prāgagrair agrair mūlāni chādayan
paścād vāstīrya dakṣiṇataḥ prāñcaṃ prakarṣati tathottareṇa
dakṣiṇottarāṇy agrāṇi kuryāt
eṣa paristaraṇanyāyaḥ sarveṣv āhutimatsu
paridhīn apy eke kurvanti śāmīlān pārṇān vā
uttarato 'pāṃ pūrṇaḥ sruvaḥ praṇītā
bhave na vā syād ity eke
barhiṣi sthālīpākam āsādyedhmam abhyādhāyājyaṃ saṃskurute
sarpis tailaṃ dadhi payo yavāgūm vā
tata eva barhiṣaḥ prādeśamātre pavitre kurute
oṣadhim antardhāya chinatti na nakhena pavitre stho vaiṣṇavyāviti
athaine adbhir anumārṣṭi viṣṇor manasā pūte stha iti
saṃpūyotpunāty udagagrābhyāṃ pavitrābhyām
aṅguṣṭhābhyāṃ copakaniṣṭhikābhyāṃ cāṅgulibhyām abhisaṃgṛhya prākśas trir utpunāti devas tvā savitotpunātv acchidreṇa pavitreṇa vasoḥ sūryasya raśmibhir iti sakṛd yajuṣā dvis tūṣṇīm
athaine adbhir abhyukṣyāgnāv apyarjayet
athaitad ājyam adhiśṛtyodag udvāsayet
evam ājyasya saṃskaraṇakalpo bhavatīti
pūrvam ājyam
aparaḥ sthālīpākaḥ
paryukṣya sthālīpāke ājyam ānīya hotum eva upakramate
yadi u vai upastīrṇa abhighāritam juhuṣet ājyabhāgau eva prathamau juhuyāt
caturgṛhītam ājyam gṛhītvā pañcāvattam tu bhṛgūṇām agnaye svāhā iti uttaratas somāya svāhā iti dakṣiṇatas prākśas juhuyāt
atha haviṣaḥ upastīrya avadyati madhyāt pūrva ardhāt caturavattī ced bhavati madhyāt pūrva ardhāt paśca ardhāt iti pañca avattī ced bhavati
abhighārayati avadānāni
pratyanakti avadāna sthānāni ayātayāma tāyai
agnaye svāhā iti madhye juhuyāt sakṛt vā tris vā etena eva kalpena
atha sviṣṭakṛte upastīrya avadyati uttara ardha pūrva ardhāt sakṛt eva bhūyiṣṭham
dvis abhighārayet
yadi u pañca avattī syāt dvis upastīrya avadāya dvis abhighārayet
na pratyanakti avadāna sthānam yātayāma tāyai
agnaye sviṣṭakṛte svāhā iti uttara ardha pūrva ardhe juhuyāt
mahāvyāhṛtibhiḥ ājyena abhijuhuyāt
prāk sviṣṭakṛtaḥ āvāpaḥ
gaṇeṣu ekam parisamūhanam idhmaḥ barhiḥ paryukṣaṇam ājyam ājyabhāgau ca
sarvebhyaḥ samavadāya sakṛt eva sauviṣṭakṛtam juhoti
hutvā etat mekṣaṇam anupraharet
prakṣālya vā enena uddhṛtya bhuñjīta
na sruvam anupraharet iti eke āhuḥ
āgneyaḥ eva anāhitāgneḥ ubhayoḥ darśa pūrṇamāsayoḥ sthālīpākaḥ syāt āgneyaḥ vā agnīṣomīyaḥ vā āhitāgneḥ paurṇamāsyām aindraḥ vā aindrāgnaḥ vā māhendraḥ vā amāvāsyāyām
api vā āhitāgneḥ api ubhayoḥ darśa pūrṇamāsayoḥ āgneyaḥ eva syāt
samidham ādhāya anuparyukṣya yajñavāstu karoti
tatas eva barhiṣaḥ kuśa muṣṭim ādāya ājye vā haviṣi vā tris avadadhyāt agrāṇi madhyāni mūlāni iti aktam rihāṇāḥ vyantu vayaḥ iti
atha enam adbhiḥ abhyukṣya agnau apyarjayet yaḥ paśūnām adhipatiḥ rudraḥ tanti caraḥ vṛṣā paśūn asmākam mā hiṃsīḥ etat astu hutam tava svāhā iti
etat yajñavāstu iti ācakṣate
athaitaddhavirucchiṣṭam udag udvāsyoddhṛtya brahmaṇe prayacchet
taṃ titarpayiṣet
brāhmaṇasya tṛptim anutṛpyāmīti ha yajñasya vedayante
atha yad asyānyad annam upasiddhaṃ syāt
atha brāhmaṇān bhaktenopepset
pūrṇapātro dakṣiṇā taṃ brahmaṇe dadyāt
kaṃsaṃ camasaṃ vānnasya pūrayitvā kṛtasya vākṛtasya vāpi vā phalānām evaitaṃ pūrṇapātram ity ācakṣate
brahmaivaika ṛtvik
pākayajñeṣu svayaṃ hotā bhavati
pūrṇapātro 'vamaḥ pākayajñānāṃ dakṣiṇā
aparimitaṃ parārdhyam
api ha sudāḥ paijavana aindrāgnena sthālīpākeneṣṭvā śataṃ sahasrāṇi dadau
atha yadi gṛhye 'gnau sāyaṃprātarhomayor vā darśapūrṇamāsayor vā havyaṃ vā hotāraṃ vā nādhigacchet kathaṃ kuryād iti
ā sāyamāhuteḥ prātarāhutir nātyety ā prātarāhuteḥ sāyamāhutir āmāvāsyāyāḥ paurṇamāsaṃ nātyety ā paurṇamāsyā āmāvāsyam
etenaivāvakāśena havyaṃ vā hotāraṃ vā lipseta
api vā yajñiyānām evauṣadhivanaspatīnāṃ phalāni vā palāśāni vā śrapayitvā juhuyāt
apy apa evāntato juhuyād iti ha smāha pākayajña aiḍo hutaṃ hy eva
ahutasya prāyaścittaṃ bhavatīti
nāvrato brāhmaṇaḥ syād iti
athāpy udāharanti
yāvan na hūyetābhojanenaiva tāvat saṃtanuyāt
atha yadādhigacchet pratijuhuyāt
evam apy asya vrataṃ saṃtataṃ bhavatīti
eṣo 'ta ūrdhvaṃ havirāhutiṣu nyāyaḥ
mantrānte svāhākāraḥ
ājyāhutiṣv ājyam eva saṃskṛtyopaghātaṃ juhuyān nājyabhāgau na sviṣṭakṛt
ājyāhutiṣv anādeśe purastāc copariṣṭācca mahāvyāhṛtibhir homaḥ
yathā pāṇigrahaṇe tathā cūḍākarmaṇy upanayane godāne
apavṛtte karmaṇi vāmadevyagānaṃ śāntyarthaṃ śāntyartham
puṇye nakṣatre dārān kurvīta lakṣaṇa praśastān kuśalena
tad alābhe piṇḍān vedyāḥ sītāyāḥ hradāt goṣṭhāt catuṣpathāt ādevanāt ādahanāt iriṇāt sarvebhyaḥ saṃbhāryam navamam samān kṛta lakṣaṇān pāṇau ādhāya kumāryai upanāmayet ṛtam eva prathamam ṛtam na atyeti kaścana ṛte iyam pṛthivī śritā sarvam idam asau bhūyāt iti
tasyāḥ nāma gṛhītvā eṣām ekam gṛhāṇa iti brūyāt
pūrveṣām caturṇām gṛhṇantīm upayacchet
saṃbhāryam api tu eke
klītakaiḥ yavaiḥ māṣaiḥ vā āplutām suhṛd surā uttamena sa śarīrām tris mūrdhani abhiṣiñcet
kāma veda te nāma madaḥ nāma asi iti samānaya amum iti pati nāma gṛhṇīyāt svāhākāra antābhiḥ
upastham uttarābhyām plāvayet
jñāti karma etat
pāṇigrahaṇe purastāt śālāyāḥ upalipte agniḥ upasamāhitaḥ bhavati
atha janyānām ekaḥ dhruvāṇām apām kalaśam pūrayitvā saha uda kumbhaḥ prāvṛtaḥ vāgyataḥ agreṇa agnim parikramya dakṣiṇatas udak mukhaḥ avatiṣṭhate
prājanena anyaḥ
śamī palāśa miśrān ca lājān catur añjali mātrān śūrpeṇa upasādayanti paścāt agneḥ dṛṣatputram ca
yasyāḥ pāṇim grahīṣyan bhavati sa śiraskā sā āplutā bhavati
ahatena vasanena patiḥ paridadhyāt yāḥ akṛntan iti etayā ṛcā paridhatta dhatta vāsasā iti ca
prāvṛtām yajña upavītinīm abhyudānayan japet somaḥ adadat gandharvāya iti
paścāt agneḥ saṃveṣṭitam kaṭam evaṃjātīyam vā anyat padā pravartayantīm vācayet pra me pati yānaḥ panthāḥ kalpatām iti
svayam japet a japantyām pra asyai iti
barhiṣaḥ antam kaṭa antam prāpayet
pūrve kaṭa ante dakṣiṇatas pāṇigrāhasya upaviśati
dakṣiṇena pāṇinā dakṣiṇam aṃsam anvārabdhāyāḥ ṣaḍ ājya āhutīḥ juhoti agniḥ etu prathamaḥ iti etad prabhṛtibhiḥ mahāvyāhṛtibhiḥ ca pṛthak samastābhiḥ caturthīm
hutvā upottiṣṭhataḥ
anu pṛṣṭham patiḥ parikramya dakṣiṇatas udak mukhaḥ avatiṣṭhate vadhū añjalim gṛhītvā
pūrvā mātā lājān ādāya bhrātā vā vadhūm ākrāmayet aśmānam dakṣiṇena prapadena
pāṇigrāhaḥ japati imam aśmānam āroha iti
sakṛt saṃgṛhītam lājānām añjalim bhrātā vadhū añjalau āvapati
tam sā upastīrṇa abhighāritam agnau juhoti a vicchindatī añjalim iyam nārī upabrūte iti
aryamaṇam nu devam pūṣaṇam iti uttarayoḥ
hute patiḥ yathetam parivrajya pradakṣiṇam agnim pariṇayati mantravān vā brāhmaṇaḥ kanyalā pitṛbhyaḥ iti
pariṇītā tathā eva avatiṣṭhate tathā ākrāmati tathā japati tathā āvapati tathā juhoti
evam tris
śūrpeṇa śeṣam agnau opya prāc udīcīm abhyutkrāmayanti ekam iṣe iti
dakṣiṇena prakramya savyena anukrāmet
mā savyena dakṣiṇam atikrāma iti brūyāt
īkṣakān pratimantrayeta su maṅgalīḥ iyam vadhūḥ iti
apareṇa agnim audakaḥ anusaṃvrajya pāṇigrāham mūrdha deśe avasiñcati tathā itarām samañjantu iti etayā ṛcā
avasiktāyāḥ savyena pāṇinā añjalim upodgṛhya dakṣiṇena pāṇinā dakṣiṇam pāṇim sa aṅguṣṭham uttānam gṛhītvā etāḥ ṣaḍ pāṇigrahaṇīyāḥ japati gṛbhṇāmi te iti
samāptāsu udvahanti
prāgudīcyāṃ diśi yad brāhmaṇakulam abhirūpam
tatrāgnir upasamāhito bhavati
apareṇāgnim ānaḍuhaṃ rohitaṃ carma prāggrīvam uttaralomāstīrṇaṃ bhavati
tasminn enāṃ vāgyatām upaveśayanti
sā khalv āsta evānakṣatradarśanāt
prokte nakṣatre ṣaḍ ājyāhutīr juhoti lekhāsandhiṣv ity etatprabhṛtibhiḥ
āhuter āhutes tu sampātaṃ mūrdhani vadhvā avanayet
hutvopotthāyopaniṣkramya dhruvaṃ darśayati
dhruvam asi dhruvāhaṃ patikule bhūyāsam amuṣyāsāv iti patināma gṛhṇīyād ātmanaś ca
arundhatīṃ ca
ruddhāham asmīty evam eva
athainām anumantrayate dhruvā dyaur ity etayarcā
anumantritā guruṃ gotreṇābhivādayate
so 'syā vāgvisargaḥ
tāv ubhau tatprabhṛti trirātram akṣārālavaṇāśinau brahmacāriṇau bhūmau saha śayīyātām
atrārghyam ity āhuḥ
āgateṣv ity eke
haviṣyam annaṃ prathamaṃ parijapitaṃ bhuñjīta
śvo bhūte vā samaśanīyaṃ sthālīpākaṃ kurvīta
tasya devatā agniḥ prajāpatir viśve devā anumatir iti
uddhṛtya sthālīpākaṃ vyuhyaikadeśaṃ pāṇinābhimṛśed annapāśena maṇineti
bhuktvocchiṣṭaṃ vadhvai pradāya yathārtham
gaur dakṣiṇā
yānam ārohantyām su kiṃśukam śalmalim iti etām ṛcam japet
adhvani catuṣpathān pratimantrayeta nadīḥ ca viṣamāṇi ca mahā vṛkṣān śmaśānam ca mā vidan paripanthinaḥ iti
akṣa bhaṅge naddha vimokṣe yāna viparyāse anyāsu ca āpatsu yam eva agnim haranti tam eva upasamādhāya vyāhṛtibhiḥ hutvā anyat dravyam āhṛtya yaḥ ṛte cit abhiśriṣaḥ iti ājya śeṣena abhyañjet
vāmadevyam gītvā ārohet
prāpteṣu vāmadevyam
gṛha gatām pati putra śīla sampannāḥ brāhmaṇyaḥ avaropya ānaḍuhe carmaṇi upaveśayanti iha gāvaḥ prajāyadhvam iti
tasyāḥ kumāram upasthe ādadhyuḥ
tasmai śakaloṭān añjalau āvapeyuḥ phalāni vā
utthāpya kumāram dhruvāḥ ājya āhutīḥ juhoti aṣṭau iha dhṛtiḥ iti
samāptāsu samidham ādhāya yathāvayasam gurūn gotreṇa abhivadya yathārtham
athātaś caturthīkarma
agnim upasamādhāya prāyaścittājyāhutīr juhoty agne prāyaścitta iti catuḥ
agneḥ sthāne vāyucandrasūryāḥ
samasya pañcamīṃ bahuvadūhya
āhuter āhutes tu sampātam udapātre 'vanayet
tenaināṃ sakeśanakhām abhyajya hrāsayitvāplāvayanti
ūrdhvaṃ trirātrāt sambhava ity eke
yadartumatī bhavaty uparataśoṇitā tadā sambhavakālaḥ
dakṣiṇena pāṇinopastham abhimṛśed viṣṇur yoniṃ kalpayatv ity etayarcā garbhaṃ dhehi sinīvālīti ca
samāpyarcau sambhavataḥ
tṛtīyasya garbhamāsasyādisadeśe puṃsavanasya kālaḥ
prātaḥ saśiraskāplutodagagreṣu darbheṣu paścād agner udagagreṣu darbheṣu prācy upaviśati
paścāt patir avasthāya dakṣiṇena pāṇinā dakṣiṇam aṃsam anvavamṛśyānantarhitaṃ nābhideśam abhimṛśet pumāṃsau mitrāvaruṇāvityetayarcā
atha yathārtham
athāparam
prāgudīcyāṃ diśi nyagrodhaśuṅgām ubhayataḥphalām asrāmām akṛmiparisṛptāṃ triḥsaptair yavair māṣair vā parikrīyotthāpayet
yadyasi saumī somāya tvā rājñe parikrīṇāmi yady asi vāruṇī varuṇāya tvā rājñe parikrīṇāmi yady asi vasubhyo vasubhyas tvā parikrīṇāmi yadyasi rudrebhyo rudrebhyastvā parikrīṇāmi yady asy ādityebhya ādityebhyastvā parikrīṇāmi yady asi marudbhyo marudbhyas tvā parikrīṇāmi yadyasi viśvebhyo devebhyo viśvebhyas tvā devebhyaḥ parikrīṇāmi
oṣadhayaḥ sumanaso bhūtvāsyāṃ vīryaṃ samādhatteyaṃ karma kariṣyatītyutthāpya tṛṇaiḥ paridhāyāhṛtya vaihāyasīṃ nidadhyāt
dṛṣadaṃ prakṣālya brahmacārī vratavatī vā brahmabandhuḥ kumārī vāpratyāharantī pinaṣṭi
prātaḥ saśiraskāplutodagagreṣu darbheṣu paścād agner udagagreṣu darbheṣu prākśirāḥ saṃviśati
paścāt patir avasthāya dakṣiṇasya pāṇer aṅguṣṭhenopakaniṣṭhikayā cāṅgulyābhisaṃgṛhya dakṣiṇe nāsikāsrotasyavanayet pumān agniḥ pumān indra ityetayarcā
atha yathārtham
atha sīmantakaraṇaṃ prathamagarbhe
caturthe māsi ṣaṣṭhe 'ṣṭame vā
prātaḥ saśiraskāplutodagagreṣu darbheṣu paścād agner udagagreṣu darbheṣu prācy upaviśati
paścāt patir avasthāya yugmantam audumbaraṃ śalāṭugrathnam ābadhnāty ayam ūrjāvato vṛkṣa iti
atha sīmantam ūrdhvam unnayati bhūr iti darbhapiñjūlībhir eva prathamaṃ bhuvar iti dvitīyaṃ svar iti tṛtīyam
atha vīratareṇa yenāditer ity etayarcā
atha pūrṇacāttreṇa rākām aham ityetayarcā
triḥśvetayā ca śalalyā yās te rāke sumataya iti
kṛsaraḥ sthālīpāka uttaraghṛtas tam avekṣayet
kiṃ paśyasītyuktvā prajām iti vācayet
taṃ sā svayaṃ bhuñjīta
vīrasūr jīvasūr jīvapatnīti brāhmaṇyo maṅgalyābhir vāgbhir upāsīran
atha soṣyantīhomaḥ
pratiṣṭhite vastau paristīryāgnim ājyāhutī juhoti yā tiraścīty etayarcā vipaścit puccham abharad iti ca
pumān ayaṃ janiṣyate 'sau nāmeti nāmadheyaṃ gṛhṇāti
yat tad guhyam eva bhavati
yadāsmai kumāraṃ jātam ācakṣīrann atha brūyāt kāṅkṣata nābhikṛntanena stanapratidhānena ceti
vrīhiyavau peṣayet tayaivāvṛtā yayā śuṅgām
dakṣiṇasya pāṇer aṅguṣṭhenopakaniṣṭhikayā cāṅgulyābhisaṃgṛhya kumārasya jihvāyāṃ nimārṣṭīyam ājñeti
tathaiva medhājananaṃ sarpiḥ prāśayet
jātarūpeṇa vādāya kumārasya mukhe juhoti medhāṃ te mitrāvaruṇāv ityetayarcā sadasaspatim adbhutam iti ca
kṛntata nābhim iti brūyāt stanaṃ ca pratidhatteti
ata ūrdhvam asamālambhanam ā daśarātrāt
jananād yas tṛtīyo jyautsnas tasya tṛtīyāyāṃ prātaḥ saśiraskaṃ kumāram āplāvyāstamite vīte lohitimny añjalikṛtaḥ pitopatiṣṭhate
atha mātā śucinā vasanena kumāram ācchādya dakṣiṇata udañcaṃ pitre prayacchaty udakśirasam
anupṛṣṭhaṃ parikramyottarato 'vatiṣṭhate
atha japati yat te susīma iti yathāyaṃ na pramīyeta putro janitryā adhīti
udañcaṃ mātre pradāya yathārtham
atha ye 'ta ūrdhvaṃ jyautsnāḥ prathamoddiṣṭa eva teṣu pitopatiṣṭhate 'pām añjaliṃ pūrayitvābhimukhaś candramasam
yad adaś candramasīti sakṛd yajuṣā dvis tūṣṇīm utsṛjya yathārtham
jananād daśarātre vyuṣṭe śatarātre saṃvatsare vā nāmadheyakaraṇam
atha yas tat kariṣyan bhavati paścād agner udagagreṣu darbheṣu prāṅ upaviśati
atha mātā śucinā vasanena kumāram ācchādya dakṣiṇata udañcaṃ kartre prayacchaty udakśirasam
anupṛṣṭham parikramyottarata upaviśaty udagagreṣv eva darbheṣu
atha juhoti prajāpataye tithaye nakṣatrāya devatāyā iti
tasya mukhyān prāṇān saṃmṛśan ko 'si katamo 'sīty etaṃ mantraṃ japati
āhaspatyaṃ māsaṃ praviśāsāv ity ante ca mantrasya ghoṣavadādy antarantasthaṃ dīrghābhiniṣṭhānāntaṃ kṛtaṃ nāma dadhyāt
etad ataddhitam
ayug dāntaṃ strīṇām
mātre caiva prathamaṃ nāmadheyam ākhyāya yathārtham
gaur dakṣiṇā
kumārasya māsi māsi saṃvatsare sāṃvatsarikeṣu vā parvasvagnīndrau dyāvāpṛthivī viśvān devāṃś ca yajeta
daivatam iṣṭvā tithiṃ nakṣatraṃ ca yajeta
viproṣya jyeṣṭhasya putrasyobhābhyāṃ pāṇibhyāṃ mūrdhānaṃ parigṛhya japed yadā vā pitā ma iti vidyād upetasya vāṅgād aṅgāt sambhavasīti
paśūnāṃ tvā hiṅkāreṇābhijighrāmīty abhijighrya yathārtham
evam evāvareṣām
yathājyeṣṭhaṃ yathopalambhaṃ vā
striyās tūṣṇīṃ mūrdhany abhijighraṇaṃ mūrdhanyabhijighraṇam
athātas tṛtīye varṣe cūḍākaraṇam
purastācchālāyā upalipte 'gnir upasamāhito bhavati
tatraitāny upakﾱptāni bhavanti
ekaviṃśatir darbhapiñjūlya uṣṇodakakaṃsa audumbaraḥ kṣura ādarśo vā kṣurapāṇir nāpita iti dakṣiṇataḥ
ānaḍuho gomayaḥ kṛsaraḥ sthālīpāko vṛthāpakva ity uttarataḥ
vrīhiyavais tilamāṣair iti pṛthak pātrāṇi pūrayitvā purastād upanidadhyuḥ
kṛsaro nāpitāya sarvabījāni ceti
atha mātā śucinā vasanena kumāram ācchādya paścād agner udagagreṣu darbheṣu prācy upaviśati
atha yas tat kariṣyan bhavati paścāt prāṅ avatiṣṭhate
atha japaty āyam agāt savitā kṣureṇeti savitāraṃ manasā dhyāyan nāpitaṃ prekṣamāṇaḥ
uṣṇena vāya udakenaidhīti vāyuṃ manasā dhyāyann uṣṇodakakaṃsaṃ prekṣamāṇaḥ
dakṣiṇena pāṇināpa ādāya dakṣiṇāṃ kapuṣṇikām undaty āpa undantu jīvasa iti
viṣṇor daṃṣṭro 'sīty audumbaraṃ kṣuraṃ prekṣata ādarśaṃ vā
oṣadhe trāyasvainam iti sapta darbhapiñjūlīr dakṣiṇāyāṃ kapuṣṇikāyām abhiśiro'grā nidadhāti
tā vāmena pāṇinā nigṛhya dakṣiṇena pāṇinaudumbaraṃ kṣuraṃ gṛhītvādarśaṃ vābhinidadhāti svadhite mainaṃ hiṃsīr iti
yena pūṣā bṛhaspater iti triḥ prāñcaṃ prohaty apracchindan sakṛd yajuṣā dvis tūṣṇīm
athāyasena pracchidyānaḍuhe gomaye nidadhāti
etayaivāvṛtā kapucchalam
etayottarāṃ kapuṣṇikām
undanaprabhṛti tvevābhinivartayet
ubhābhyāṃ pāṇibhyāṃ mūrdhānaṃ parigṛhya japet tryāyuṣaṃ jamadagner iti
etayaivāvṛtā striyāḥ
tūṣṇīm
mantreṇa tu homaḥ
udaṅṅ agner utsṛpya kuśalīkārayanti yathāgotrakulakalpam
ānaḍuhe gomaye keśān kṛtvāraṇyaṃ hṛtvā nikhananti
stambe haike nidadhati
yathārtham
gaur dakṣiṇā
garbhāṣṭameṣu brāhmaṇam upanayet
garbhaikādaśeṣu kṣatriyaṃ
garbhadvādaśeṣu vaiśyam
ā ṣoḍaśād varṣād brāhmaṇasyānatītaḥ kālo bhavaty ā dvāviṃśāt kṣatriyasyā caturviṃśād vaiśyasya
ata ūrdhvaṃ patitasāvitrīkā bhavanti
nainān upanayeyur nādhyāpayeyur na yājayeyur naibhir vivaheyuḥ
yad ahar upaiṣyan māṇavako bhavati praga evainaṃ tad ahar bhojayanti kuśalīkārayanty āplāvayanty alaṃkurvanty ahatena vāsasācchādayanti
kṣaumaśāṇakārpāsaurṇāny eṣāṃ vasanāni
aiṇeyarauravājāny ajināni
muñjakāśatāmbalyo raśanāḥ
pārṇabailvāśvatthā daṇḍāḥ
kṣaumaṃ śāṇaṃ vā vasanaṃ brāhmaṇasya kārpāsaṃ kṣatriyasyāvikaṃ vaiśyasya
etenaivetarāṇi dravyāṇi vyākhyātāni
alābhe vā sarvāṇi sarveṣām
purastācchālāyā upalipte 'gnir upasamāhito bhavati
agne vratapata iti hutvā paścād agner udagagreṣu darbheṣu prāṅ ācāryo 'vatiṣṭhate
antareṇāgnyācāryau māṇavako 'ñjalikṛto 'bhimukha ācāryam udagagreṣu darbheṣu
tasya dakṣiṇato 'vasthāya mantravān brāhmaṇo 'pām añjaliṃ pūrayati
upariṣṭāccācāryasya
prekṣamāṇo japaty āgantrā sam aganmahīti
brahmacaryam āgām iti vācayati
ko nāmāsīti nāmadheyaṃ pṛcchati tasyācāryaḥ
abhivādanīyaṃ nāmadheyaṃ kalpayitvā
devatāśrayaṃ vā nakṣatrāśrayaṃ vā
gotrāśrayam apy eke
utsṛjyāpām añjalim ācāryo dakṣiṇena pāṇinā dakṣiṇaṃ pāṇiṃ sāṅguṣṭhaṃ gṛhṇāti devasya te savituḥ prasave 'śvinor bāhubhyāṃ pūṣṇo hastābhyāṃ hastaṃ gṛhṇāmy asāv iti
athainaṃ pradakṣiṇam āvartayati sūryasyāvṛtam anvāvartasvāsāv iti
dakṣiṇena pāṇinā dakṣiṇam aṃsam anvavamṛśyānantarhitāṃ nābhim abhimṛśet prāṇānāṃ granthir asīti
utsṛpya nābhideśam ahura iti
utsṛpya hṛdayadeśaṃ kṛśana iti
dakṣiṇena pāṇinā dakṣiṇam aṃsam anvālabhya prajāpataye tvā paridadāmy asāv iti
savyena savyaṃ devāya tvā savitre paridadāmy asāv iti
athainaṃ saṃpreṣyati brahmacāry asy asāv iti
samidham ādhehy apo 'śāna karma kuru mā divā svāpsīr iti
udaṅṅ agner utsṛpya prāṅ ācārya upaviśaty udagagreṣu darbheṣu
pratyaṅ māṇavako dakṣiṇajānvakto 'bhimukha ācāryam udagagreṣv eva darbheṣu
athainaṃ triḥ pradakṣiṇaṃ muñjamekhalāṃ pariharan vācayatīyaṃ duruktāt paribādhamānety ṛtasya goptrīti ca
athopasīdaty adhīhi bhoḥ sāvitrīṃ me bhavān anubravītv iti
tasmā anvāha paccho 'rdharcaśa ṛkśa iti
mahāvyāhṛtīś ca vihṛtā oṃkārāntāḥ
vārkṣaṃ cāsmai daṇḍaṃ prayacchan vācayati suśravaḥ suśravasaṃ mā kurv iti
atha bhaikṣaṃ carati
mātaram evāgre dve cānye suhṛdau yāvatyo vā saṃnihitāḥ syuḥ
ācāryāya bhaikṣaṃ nivedayate
tiṣṭhaty ahaḥśeṣaṃ vāgyataḥ
astamite samidham ādadhāty agnaye samidham ahārṣam iti
trirātram akṣārālavaṇāśī bhavati
tasyānte sāvitraś caruḥ
yathārtham
gaur dakṣiṇā
atha atas ṣoḍaśe varṣe godānam
cūḍākaraṇena keśānta karaṇam vyākhyātam
brahmacārī keśāntān kārayate
sarvāṇi aṅga lomāni saṃhārayate
go mithunam dakṣiṇā brāhmaṇasya aśva mithunam kṣatriyasya avi mithunam vaiśyasya gauḥ vā eva sarveṣām
ajaḥ keśa pratigrāhāya
upanayanena eva upanayanam vyākhyātam
na tu iha ahatam vāsaḥ niyuktam na alaṅkāraḥ
na a cariṣyantam saṃvatsaram upanayet
vārkṣam ca asmai daṇḍam prayacchan ādiśati
ācārya adhīnaḥ bhava anyatra adharma caraṇāt
krodha anṛte varjaya maithunam upariśayyām kauśīlava gandha añjanāni snānam snānam avalekhana danta prakṣālana pāda prakṣālanāni kṣurakṛtyam madhu māṃse go yukta ārohaṇam antar grāme upānahoḥ dhāraṇam svayamindriyamocanam iti
mekhalā dhāraṇa bhaikṣa carya daṇḍa dhāraṇa samidh ādhāna udaka upasparśana prātarabhivādāḥ iti ete nitya dharmāḥ
godānika vrātika āditya vrata aupaniṣada jyaiṣṭhasāmikāḥ saṃvatsarāḥ
teṣu sāyam prātar udaka upasparśanam
ādityavratam tu na caranti eke
ye caranti eka vāsasaḥ bhavanti
ādityam ca na antardadhate anyatra vṛkṣa śaraṇābhyām
na apaḥ abhyavayanti ūrdhvam jānubhyām a guru prayuktāḥ
dvādaśa mahānāmnikāḥ saṃvatsarāḥ
nava ṣaṭ trayaḥ
iti vikalpaḥ
saṃvatsaram apy eke
vrataṃ tu bhūyaḥ
pūrvaiś cecchrutā mahānāmnyaḥ
athāpi raurukibrāhmaṇaṃ bhavati
kumārān ha sma vai mātaraḥ pāyayamānā āhuḥ
śakvarīṇāṃ putrakā vrataṃ pārayiṣṇavo bhavateti
tāsv anusavanam udakopasparśanam
nānupaspṛśya bhojanaṃ prātaḥ
sāyam upaspṛśyābhojanam ā samidādhānāt
kṛṣṇavastraḥ
kṛṣṇabhakṣaḥ
ācāryādhīnaḥ
apanthadāyī
tapasvī
tiṣṭhed divā
āsīta naktam
varṣati ca nopasarpecchannam
varṣantaṃ brūyād āpaḥ śakvarya iti
vidyotamānaṃ brūyād evaṃrūpāḥ khalu śakvaryo bhavantīti
stanayantaṃ brūyān mahyā mahān ghoṣa iti
na sravantīm atikrāmed anupaspṛśan
na nāvam ārohet
prāṇasaṃśaye tūpaspṛśyārohet
tathā pratyavaruhya
udakasādhavo hi mahānāmnya iti
evaṃ khalu carataḥ kāmavarṣī parjanyo bhavati
aniyamo vā kṛṣṇasthānāsanapanthabhakṣeṣu
tṛtīye carite stotrīyām anugāpayet
evam itare stotrīye
sarvā vānte sarvasya
upoṣitāya saṃmīlitāyānugāpayet
kaṃsam apāṃ pūrayitvā sarvauṣadhīḥ kṛtvā hastāv avadhāya pradakṣiṇam ācāryo 'hatena vasanena pariṇahyet
pariṇahanānte vānugāpayet
pariṇaddho vāgyato na bhuñjīta trirātram ahorātrau vā
api vāraṇye tiṣṭhed āstamayāt
śvo bhūte 'raṇye 'gnim upasamādhāya vyāhṛtibhir hutvāthainam avekṣayet
agnim ājyam ādityaṃ brahmāṇam anaḍvāham annam apo dadhīti
svar abhivyakhyaṃ jyotir abhivyakhyam iti
evaṃ triḥ sarvāṇi
śāntiṃ kṛtvā gurum abhivādayate
so 'sya vāgvisargaḥ
anaḍvān kaṃso vāso vara iti dakṣiṇāḥ
prathame vikalpaḥ
ācchādayed gurum ity eke
aindraḥ sthālīpākas tasya juhuyād ṛcaṃ sāma yajāmaha ityetayarcā sadasaspatim adbhutam iti vobhābhyāṃ vā
anupravacanīyeṣv evam
sarvatrācāriṣaṃ tad aśakaṃ tenārātsam upāgām iti mantraviśeṣaḥ
āgneye 'ja aindre meṣo gauḥ pāvamāne parvadakṣiṇāḥ
pratyetyācāryaṃ sapariṣatkaṃ bhojayet
sabrahmacāriṇaś copasametān
jyeṣṭhasāmno mahānāmnikenaivānugāpanakalpo vyākhyātaḥ
tatraitāni nityavratāni bhavanti
na śūdrām upeyāt
na pakṣimāṃsaṃ bhuñjīta
ekadhānyam ekadeśam ekavastraṃ ca varjayet
uddhṛtābhir adbhir upaspṛśet
ādeśanāt prabhṛti na mṛṇmaye 'śnīyāt
na pibet
śravaṇād ity eke
prauṣṭhapadīm hastena upākaraṇam
vyāhṛtibhiḥ hutvā śiṣyāṇām sāvitrī anuvacanam yathā upanayane sāmasāvitrīm ca somam rājānam varuṇam iti ca
āditaḥ chandasaḥ adhītya yathārtham
akṣata dhānāḥ bhakṣayanti dhānāvantam karambhiṇam iti
dadhnaḥ prāśnanti dadhikrāvṇaḥ akāriṣam iti
khāṇḍikebhyaḥ anuvākyāḥ anugeyāḥ kārayet
sāvitram ahar kāṅkṣante udagayane ca pakṣiṇīm rātrim ubhayatas eke tri rātram
ācāryāṇām ca udaka utsecanam ubhayatra
śravaṇām eke upākṛtya etam ā sāvitrāt kālam kāṅkṣante
taiṣīm utsṛjanti
prāṅ vā udaṅ vā grāmāt niṣkramya yāḥ āpaḥ an avamehanīyāḥ tāḥ abhyetya upaspṛśya chandāṃsi ṛṣīn ācāryān ca tarpayeyuḥ
tasmin pratyupākaraṇe abhrānadhyāyaḥ ā punarupākaraṇāt chandasaḥ vidyut stanayitnu pṛṣiteṣu ākālam ulkā pāta bhūmicala jyotiṣoḥ upasargeṣu nirghāte ca
aṣṭakā amāvāsyāsu na adhīyīran paurṇamāsīṣu tisṛṣu kārttikyām phālgunyām āṣāḍhyām ca
ahar rātram sabrahmacāriṇi ca prete sve ca bhūmipatau
tri rātram ācārye
upasanne tu ahar rātram
gīta vādita rudita ativāteṣu tad kālam
śiṣṭa ācāraḥ atas anyatra
adbhute kula patyoḥ prāyaścittam
vaṃśa madhyamayoḥ maṇike vā bhinne vyāhṛtibhiḥ juhuyāt
duḥsvapneṣu adya naḥ deva savitar iti etām ṛcam japet
atha aparam
citya yūpa upasparśana karṇa krośa akṣi vepaneṣu sūrya abhyuditaḥ indriyaiḥ ca pāpa sparśaiḥ punar mām aitu indriyam iti etābhyām ājya āhutī juhuyāt ājya lipte vā samidhau
japet vā laghuṣu
brahmacārī vedam adhītya
upanyāhṛtya gurave
anujñāto dārān kurvīta
asagotrān
mātur asapiṇḍān
nagnikā tu śreṣṭhā
athāplavanam
uttarataḥ purastād vācāryakulasya parivṛtaṃ bhavati
tatra prāgagreṣu darbheṣūdaṅṅācārya upaviśati
prāg brahmacāry udagagreṣu darbheṣu
sarvauṣadhiviphāṇṭābhir adbhir gandhavatībhiḥ śītoṣṇābhir ācāryo 'bhiṣiñcet
svayam iva tu
mantravarṇo bhavati
ye apsv antar agnayaḥ praviṣṭā ity apām añjalim avasiñcati
yad apāṃ ghoraṃ yad apāṃ krūraṃ yad apām aśāntam iti ca
yo rocanas tam iha gṛhṇāmīty ātmānam abhiṣiñcati
yaśase tejasa iti ca
yena striyam akṛṇutam iti ca
tūṣṇīṃ caturtham
upotthāyādityam upatiṣṭhetodyan bhrājabhṛṣṭibhir ity etatprabhṛtinā mantreṇa
yathāliṅgaṃ vā viharan
cakṣur asīty anubadhnīyāt
mekhalām avamuñcata ud uttamaṃ varuṇa pāśam iti
brāhmaṇān bhojayitvā svayaṃ bhuktvā keśaśmaśruromanakhāni vāpayīta śikhāvarjam
snātvālaṃkṛtyāhate vāsasī paridhāya srajam ābadhnīta śrīr asi mayi ramasveti
netryau stho nayataṃ mām ity upānahau
gandharvo 'sīti vaiṇavaṃ daṇḍaṃ gṛhṇāti
ācāryaṃ sapariṣatkam abhyetyācāryapariṣadam īkṣate yakṣam iva cakṣuṣaḥ priyo vo bhūyāsam iti
upopaviśya mukhyān prāṇān saṃmṛśann oṣṭhāpidhānā nakulīti
atrainam ācāryo 'rhayet
goyuktaṃ ratham upasaṃkramya pakṣasī kūbarabāhū vābhimṛśed vanaspate vīḍvaṅgo hi bhūyā iti
āsthātā te jayatu jetvānīty ātiṣṭhati
prāṅ vodaṅ vābhiprayāya pradakṣiṇam āvṛtyopayāti
upayātāyārghyam iti kauhalīyāḥ
ata ūrdhvaṃ vṛddhaśīlī syād iti samastoddeśaḥ
tatraitāny ācāryāḥ parisaṃcakṣate
nājātalomnyopahāsam icchet
nāyugvā
na rajasvalayā
na samānarṣyā
nāparayā dvārā prapannam annaṃ bhuñjīta
na dviḥpakvam
na paryuṣitam
anyatra śākamāṃsayavapiṣṭavikārebhyaḥ
na varṣati dhāvet
nopānahau svayaṃ haret
nodapānam avekṣet
na phalāni svayaṃ pracinvīta
nāgandhāṃ srajaṃ dhārayet
anyāṃ hiraṇyasrajaḥ
na māloktām
srag iti vācayet
bhadram ity etāṃ vṛthāvācaṃ pariharet
mandram iti brūyāt
tatraite trayaḥ snātakā bhavanti
vidyāsnātako vratasnātako vidyāvratasnātaka iti
teṣām uttamaḥ śreṣṭhas tulyau pūrvau
nārdraṃ paridadhīta
naikaṃ paridadhīta
na manuṣyasya stutiṃ prayuñjīta
nādṛṣṭaṃ dṛṣṭato bruvīta
nāśrutaṃ śrutataḥ
svādhyāyavirodhino 'rthān utsṛjet
tailapātram ivātmānaṃ didhārayiṣet
na vṛkṣam ārohet
na pratisāyaṃ grāmāntaraṃ vrajet
naikaḥ
na vṛṣalaiḥ saha
na kāsṛtyā grāmaṃ praviśet
na cānanucaraś caret
etāni samāvṛttavratāni
yāni ca śiṣṭā vidadhyuḥ
gāḥ prakālyamānā anumantrayetemā me viśvatovīrya iti
pratyāgatā imā madhumatīr mahyam iti
puṣṭikāmaḥ prathamajātasya vatsasya prāṅ mātuḥ pralehanājjihvayā lalāṭam ullihya nigired gavāṃ śleṣmāsīti
puṣṭikāma eva samprajātāsu niśāyāṃ goṣṭhe 'gnim upasamādhāya vilayanaṃ juhuyāt saṃgrahaṇa saṃgṛhāṇeti
puṣṭikāma eva samprajātāsv audumbareṇāsinā vatsamithunayor lakṣaṇaṃ karoti puṃsa evāgre 'tha striyā bhuvanam asi sāhasram iti
kṛtvā cānumantrayeta lohitena svadhitineti
tantīṃ prasāryamāṇāṃ baddhavatsāṃ cānumantrayeteyaṃ tantī gavāṃ māteti
tatraitāny aharahaḥ kṛtyāni bhavanti
niṣkālanapraveśane tantīviharaṇam iti
goyajñe pāyasaś caruḥ
agniṃ yajeta pūṣaṇam indram īśvaram
ṛṣabhapūjā
goyajñenaivāśvayajño vyākhyātaḥ
yamavaruṇau devatānām atrādhikau
gandhair abhyukṣaṇaṃ gavāṃ gandhair abhyukṣaṇaṃ gavām
athātaḥ śravaṇākarma
paurṇamāsyāṃ kṛtyam
purastācchālāyā upalipya śālāgner agniṃ praṇayanti
abhitaścatvāryupalimpati
pratidiśam
sādhike prakrame
agnau kapālam ādhāya sakṛtsaṃgṛhītam yavamuṣṭiṃ bhṛjjaty anupadahan
paścād agner ulūkhalaṃ dṛṃhayitvāvahanty udvecam
sukṛtān saktūn kṛtvā camasa opya śūrpenāpidhāya nidadhāti
dakṣiṇapaścime antareṇa saṃcaraḥ
astamite camasadarvyāv ādāya śūrpaṃ cātipraṇītasyārdhaṃ vrajati
śūrpe saktūn āvapati camase codakam ādatte
sakṛtsaṃgṛhītān darvyā saktūn kṛtvā pūrva upalipta udakaṃ ninīya baliṃ nivapati yaḥ prācyāṃ diśi sarparāja eṣa te balir iti
upaninayaty apāṃ śeṣaṃ yathā baliṃ na pravakṣyatīti
savyaṃ bāhum anvāvṛtya camasadarvyāv abhyukṣya pratāpyaivaṃ dakṣiṇaivaṃ pratīcy evam udīcī yathāliṅgam avyāvartamānaḥ
śūrpeṇa śeṣam agnāv opyānatipraṇītasyārdhaṃ vrajati
paścād agner bhūmau nyañcau pāṇī pratiṣṭhāpya namaḥ pṛthivyā ity etaṃ mantraṃ japati
pradoṣe pāyasaścaruḥ
tasya juhuyācchravaṇāya viṣṇave 'gnaye prajāpataye viśvebhyo devebhyaḥ svāheti
sthālīpākāvṛtānyat
uttarato 'gner darbhastambaṃ samūlaṃ pratiṣṭhāpya somo rājety etaṃ mantraṃ japati yāṃ saṃdhāṃ sam adhatteti ca
śvas tato 'kṣatasaktūn kārayitvā nave pātre 'pidhāya nidadhāti
aharahas tūṣṇīṃ balīn haret sāyaṃ prāgghomād āgrahāyaṇyāḥ
āśvayujyāṃ paurṇamāsyāṃ pṛṣātake pāyasaś carū raudraḥ
tasya juhuyād ā no mitrāvaruṇeti prathamāṃ mā nas toka iti dvitīyām
gonāmabhiś ca pṛthak kāmyāsīty etatprabhṛtibhiḥ
sthālīpākāvṛtānyat
pṛṣātakaṃ pradakṣiṇam agniṃ paryāṇīya brāhmaṇān avekṣayitvā svayam avekṣeta tac cakṣur devahitaṃ purastācchukram uccarat paśyema śaradaḥ śataṃ jīvema śaradaḥ śatam iti
brāhmaṇān bhojayitvā svayaṃ bhuktvā jātuṣān maṇīn sarvauṣadhimiśrān ābadhnīran svastyayanārtham
sāyaṃ gāḥ pṛṣātakaṃ prāśayitvā sahavatsā vāsayeta
svasti hāsāṃ bhavati
navayajñe pāyasaś carur aindrāgnaḥ
tasya mukhyāṃ havirāhutiṃ hutvā catasṛbhir ājyāhutibhir abhijuhoti śatāyudhāyetyetatprabhṛtibhiḥ
sthālīpākāvṛtānyat
havirucchiṣṭaśeṣaṃ prāśayed yāvanta upetāḥ syuḥ
sakṛd apām upastīrya dviś caror avadyati
trir bhṛgūṇām
apāṃ caivopariṣṭāt
asaṃsvādaṃ nigired bhadrān naḥ śreya iti
evaṃ triḥ
tūṣṇīṃ caturtham
bhūya evāvadāya
kāmaṃ tatra saṃsvādayeran
ācāntodakāḥ pratyabhimṛśeran mukhaṃ śiro 'ṅgānīty anulomam amo 'sīti
etayaivāvṛtā śyāmākayavānām
agniḥ prāśnātu prathama iti śyāmākānām
etam u tyaṃ madhunā saṃyutaṃ yavam iti yavānām
āgrahāyaṇyāṃ baliharaṇam
tat śrāvaṇenaiva vyākhyātam
namaḥ pṛthivyā ity etaṃ mantraṃ na japati
atha pūrvāhṇa eva prātarāhutiṃ hutvā darbhān śamīṃ vīraṇāṃ phalavatīm apāmārgaṃ śirīṣam ity etāny āhārayitvā tūṣṇīm akṣatasaktūnām agnau kṛtvā brāhmaṇān svastivācyaitaiḥ sambhāraiḥ pradakṣiṇam agnyāgārāt prabhṛti dhūmaṃ śātayan gṛhān anuparīyāt
utsṛjet kṛtārthān sambhārān
jātaśilāsu maṇikaṃ pratiṣṭhāpayati vāstoṣpata ity etena dvikena sarcena
dvāv udakumbhau maṇika āsiñcet sam anyā yantīty etayarcā
pradoṣe pāyasaś caruḥ
tasya juhuyāt prathamā ha vy uvāsa seti
sthālīpākāvṛtānyat
paścād agner barhiṣi nyañcau pāṇī pratiṣṭhāpya prati kṣatra ity etā vyāhṛtīr japati
paścād agneḥ svastaram āstārayet
udagagrais tṛṇaiḥ
udakpravaṇam
tasminn ahatāny āstaraṇāny āstīrya dakṣiṇato gṛhapatir upaviśati
anantarā avare yathājyeṣṭham
anantarāś ca bhāryāḥ sajātāḥ
samupaviṣṭeṣu gṛhapatiḥ svastare nyañcau pāṇī pratiṣṭhāpya syonā pṛthivi no bhavety etām ṛcaṃ japati
samāptāyāṃ saṃviśanti dakṣiṇaiḥ pārśvaiḥ
evaṃ trir abhyātmam āvṛtya
svastyayanāni prayujya yathājñānam
ariṣṭaṃ sāmasaṃyogam eke
apa upaspṛśya yathārtham
aṣṭakā rātri devatā
puṣṭi karma
āgneyī pitryā vā prājāpatyā ṛtu devatā vaiśvadevī iti devatā vicārāḥ
catur aṣṭakaḥ hemantaḥ
tāḥ sarvāḥ sa māṃsāḥ cikīrṣet iti kautsaḥ
tri aṣṭakaḥ iti audgāhamāniḥ tathā gautama vārkakhaṇḍī
yā ūrdhvam āgrahāyaṇyāḥ tāmisra aṣṭamī tām apūpāṣṭakā iti ācakṣate
sthālīpāka āvṛtā taṇḍulān upaskṛtya carum śrapayati aṣṭau ca apūpān kapāle a parivartayan eka kapālān
amantrān iti audgāhamāniḥ traiyambaka pramāṇān
śṛtān abhighārya udak udvāsya pratyabhighārayet
sthālīpāka āvṛtā avadāya caroḥ ca apūpānām ca aṣṭakāyai svāhā iti juhoti
sthālīpāka āvṛtā anyat
taiṣyāḥ ūrdhvam aṣṭamyām gauḥ
tām sandhivelā samīpam purastāt agneḥ avasthāpya upasthitāyām juhuyāt yat paśavaḥ pra dhyāyata iti
hutvā ca anumantrayeta anu tvā mātā manyatām iti
yavamatībhiḥ adbhiḥ prokṣet aṣṭakāyai tvā juṣṭām prokṣāmi iti
ulmukena pariharet pari vāja patiḥ kaviḥ iti
apaḥ pānāya dadyāt
pīta śeṣam adhastāt paśoḥ avasiñcet āttam devebhyaḥ haviḥ iti
atha enām udak utsṛpya saṃjñapayanti
prāc śirasam udakpadīm deva devatye dakṣiṇā śirasam pratyakpadīm pitṛ devatye
saṃjñaptāyām juhuyāt yat paśuḥ māyum akṛta iti
patnī ca udakam ādāya paśoḥ sarvāṇi srotāṃsi prakṣālayet
agreṇa nābhim pavitre antardhāya anulomam ākṛtya vapām uddharanti
tām śākhā viśākhayoḥ kāṣṭhayoḥ avasajya abhyukṣya śrapayet
praścyutitāyām viśasata iti brūyāt yathā na prāk agneḥ bhūmim śoṇitam gacchet
śṛtām abhighārya udak udvāsya pratyabhighārayet
sthālīpāka āvṛtā vapām avadāya sviṣṭakṛt āvṛtā vā aṣṭakāyai svāhā iti juhoti
sthālīpāka āvṛtā anyat
sthālīpāka āvṛtā anyat
anupraharati vapāśrapaṇyau prācīm eka śūlām pratīcīm itarām
avadyanti avadānāni sarva aṅgebhyaḥ anyatra vāmāt ca sakthnaḥ klomnaḥ ca
vāmam sakthi anvaṣṭakyāya nidadhyāt
tasmin eva agnau śrapayati odana carum ca māṃsa carum ca pṛthak mekṣaṇābhyām pradakṣiṇam udāyuvan
śṛtau abhighārya udak udvāsya pratyabhighārayet
kaṃse rasam avāsicya plakṣa śākhāvati prastare avadānāni kṛtvā sthālīpāka āvṛtā avadānānām kaṃse avadyati
sviṣṭakṛtaḥ ca pṛthak
caroḥ uddhṛtya bilva mātram avadānaiḥ saha yūṣeṇa saṃnayet
caturgṛhītam ājyam gṛhītvā aṣṭa ṛca prathamayā juhuyāt agnau agniḥ iti
saṃnītāt tṛtīya mātram avadāya dvitīyā tṛtīyābhyām juhoti
uttarasyām svāhākāram dadhāti
evam eva avare caturthī pañcamībhyām ṣaṣṭhī saptamībhyām ca
śeṣam avadāya sauviṣṭakṛtam aṣṭamyā juhuyāt
yadi u vai alpa sambhāratamaḥ syāt api paśunā eva kurvīta api vā sthālīpākam kurvīta api vā goḥ grāsam āharet api vā araṇye kakṣam upadhāya brūyāt eṣā me aṣṭakā iti
na tu eva na kurvīta
na tu eva na kurvīta
śvas tato 'nvaṣṭakyam
aparaśvo vā
dakṣiṇapūrve 'ṣṭamadeśe parivārayanti
tathāyatam
tathāmukhaiḥ kṛtyam
caturavarārdhyān prakramān
paścād upasaṃcāraḥ
uttarārdhe parivṛtasya lakṣaṇaṃ kṛtvāgniṃ praṇayanti
paścād agner ulūkhalaṃ dṛṃhayitvā sakṛtsaṃgṛhītaṃ vrīhimuṣṭim avahanti savyottarābhyāṃ pāṇibhyām
yadā vituṣāḥ syuḥ
sakṛd eva suphalīkṛtān kurvīta
athāmuṣmāc ca sakthno māṃsapeśīm avakṛtya navāyāṃ sūnāyām aṇuśaś chedayet
yathā māṃsābhighārāḥ piṇḍā bhaviṣyantīti
tasminn evāgnau śrapayaty odanacaruṃ ca māṃsacaruṃ ca pṛthaṅ mekṣaṇābhyāṃ prasavyam udāyuvan
śṛtāv abhighārya dakṣiṇodvāsya na pratyabhighārayet
dakṣiṇārdhe parivṛtasya tisraḥ karṣūḥ khanayet pūrvopakramāḥ
prādeśāyāmāś caturaṅgulapṛthvīs tathāvakhātāḥ
pūrvasyāḥ karṣvāḥ purastāl lakṣaṇaṃ kṛtvāgniṃ praṇayanti
apareṇa karṣūḥ paryāhṛtya lakṣaṇe nidadhyāt
sakṛdācchinnaṃ darbhamuṣṭiṃ stṛṇoti
karṣūś ca
pūrvopakramāḥ
paścāt karṣūṇāṃ svastaram āstārayet
dakṣiṇāgraiḥ kuśaiḥ
dakṣiṇāpravaṇam
bṛsīṃ copadadhyāt
tatrāsmā āharanty ekaikaśaḥ savyaṃ bāhum anu
carusthālyau mekṣaṇe kaṃsaṃ darvīm udakam iti
patnī barhiṣi śilāṃ nidhāya sthagaraṃ pinaṣṭi
tasyāṃ caivāñjanaṃ nighṛṣya tisro darbhapiñjūlīr añjati savyantarāḥ
tailaṃ copakalpayet
kṣaumadaśāṃ ca
śucau deśe brāhmaṇān anindyān ayugmān udaṅmukhān upaveśya
darbhān pradāya
udakapūrvaṃ tilodakaṃ dadāti pitur nāma gṛhītvāsāv etat te tilodakaṃ ye cātra tvānu yāṃś ca tvam anu tasmai te svadheti
apa upaspṛśyaivam evetarayoḥ
tathā gandhān
agnau kariṣyāmīty āmantraṇaṃ hoṣyataḥ
kurv ity ukte kaṃse carū samavadāya mekṣaṇenopaghātaṃ juhuyāt svāhā somāya pitṛmata iti pūrvāṃ svāhāgnaye kavyavāhanāyety uttarām
ata ūrdhvaṃ prācīnāvītinā vāgyatena kṛtyam
savyena pāṇinā darbhapiñjūlīṃ gṛhītvā dakṣiṇāgrāṃ lekhāṃ ullikhed apahatā asurā iti
savyenaiva pāṇinolmukaṃ gṛhītvā dakṣiṇārdhe karṣūṇāṃ nidadhyād ye rūpāṇi pratimuñcamānā iti
atha pitṝn āvāhayaty eta pitaraḥ somyāsa iti
athodapātrān karṣūṣu nidadhyāt
savyenaiva pāṇinodapātraṃ gṛhītvāvasalavi pūrvasyāṃ karṣvāṃ darbheṣu ninayet pitur nāma gṛhītvāsāv avanenikṣva ye cātra tvānu yāṃś ca tvam anu tasmai te svadheti
apa upaspṛśyaivam evetarayoḥ
savyenaiva pāṇinā darvīṃ gṛhītvā saṃnītāt tṛtīyamātram avadāyāvasalavi pūrvasyāṃ karṣvāṃ darbheṣu nidadhyāt pitur nāma gṛhītvāsāv eṣa te piṇḍo ye cātra tvānu yāṃś ca tvam anu tasmai te svadheti
apa upaspṛśyaivam evetarayoḥ
yadi nāmāni na vidyāt svadhā pitṛbhyaḥ pṛthivīṣadbhya iti prathamaṃ piṇḍaṃ nidadhyāt svadhā pitṛbhyo 'ntarīkṣasadbhya iti dvitīyaṃ svadhā pitṛbhyo diviṣadbhya iti tṛtīyam
nidhāya japaty atra pitaro mādayadhvaṃ yathābhāgam āvṛṣāyadhvam iti
apaparyāvṛtya purocchvāsād abhiparyāvartamāno japed amī madanta pitaro yathābhāgam āvṛṣāyiṣateti
savyenaiva pāṇinā darbhapiñjūlīṃ gṛhītvāvasalavi pūrvasyāṃ karṣvāṃ piṇḍe nidadhyāt pitur nāma gṛhītvāsāvetat ta āñjanaṃ ye cātra tvānu yāṃś ca tvam anu tasmai te svadheti
apa upaspṛśyaivam evetarayoḥ
tathā tailam
tathā surabhi
atha nihnute
pūrvasyāṃ karṣvāṃ dakṣiṇottānau pāṇī kṛtvā namo vaḥ pitaro jīvāya namo vaḥ pitaraḥ śūṣāyeti
madhyamāyāṃ savyottānau namo vaḥ pitaro ghorāya namo vaḥ pitaro rasāyeti
uttamāyāṃ dakṣiṇottānau namo vaḥ pitaraḥ svadhāyai namo vaḥ pitaro manyava iti
athāñjalikṛto japati namo vaḥ pitaraḥ pitaro namo va iti
gṛhān avekṣate gṛhān naḥ pitaro datteti
piṇḍān avekṣate sado vaḥ pitaro deṣmeti
savyenaiva pāṇinā sūtratantuṃ gṛhītvāvasalavi pūrvasyāṃ karṣvāṃ piṇḍe nidadhyāt pitur nāma gṛhītvāsāvetat te vāso ye cātra tvānu yāṃś ca tvam anu tasmai te svadheti
apa upaspṛśyaivam evetarayoḥ
savyenaiva pāṇinodapātraṃ gṛhītvāvasalavi piṇḍān pariṣiñced ūrjaṃ vahantīr iti
madhyamaṃ piṇḍaṃ patnī putrakāmā prāśnīyād ādhatta pitaro garbham iti
yo vā teṣāṃ brāhmaṇānām ucchiṣṭabhāk syāt
abhūn no dūto haviṣo jātavedā ity ulmukam adbhir abhyukṣya
dvandvaṃ pātrāṇi prakṣālya pratyatihārayet
apsu piṇḍān sādayet
praṇīte vāgnau
brāhmaṇaṃ vā bhojayet
gave vā dadyāt
vṛddhipūrteṣu yugmān āśayet
pradakṣiṇam upacāraḥ
yavais tilārthaḥ
anvaṣṭakya sthālīpākena piṇḍapitṛyajñaḥ vyākhyātaḥ
amāvāsyāyām tat śrāddham
itarat anvāhāryam
māsīnam
dakṣiṇāgnau haviṣaḥ saṃskaraṇam
tatas ca eva atipraṇayaḥ
śālāgnau anāhitāgneḥ
ekā karṣūḥ
tasyāḥ dakṣiṇatas agneḥ sthānam
na atra ulmuka nidhānam
na svastaraḥ
na añjana abhyañjane
na surabhi
na nihnavanam
uda pātra antaḥ
vāsaḥ tu nidadhyāt
māghyāḥ ūrdhvam aṣṭamyām sthālīpākaḥ
tasya juhuyāt
aṣṭakāyai svāhā iti juhoti
sthālīpāka āvṛtā anyat
śākam vyañjanam anvāhārye
atha pitṛ devatyeṣu paśuṣu vaha vapām jātavedaḥ pitṛbhyaḥ iti vapām juhuyāt deva devatyeṣu jātavedaḥ vapayā gaccha devān iti
an ājñāteṣu tathā ādeśam yathā aṣṭakāyai svāhā iti juhoti
sthālīpāka āvṛtā anyat
ṛṇe prajñāyamāne golakānām madhyama parṇena juhuyāt yat kusīdam iti
atha atas hala abhiyogaḥ
puṇye nakṣatre sthālīpākam śrapayitvā etābhyaḥ devatābhyaḥ juhuyāt indrāya marudbhyaḥ parjanyāya aśanyai bhagāya
sītām āśām araḍām anaghām ca yajeta
etāḥ eva devatāḥ sītāyajña khalayajña pravapaṇa pralavana paryayaṇeṣu
ākhu rājam ca utkareṣu yajeta
indrāṇyāḥ sthālīpākaḥ
tasya juhuyāt ekāṣṭakā tapasā tapyamānā iti
sthālīpāka āvṛtā anyat
sthālīpāka āvṛtā anyat
kāmyeṣv ata ūrdhvam
pūrveṣu caike
paścād agner bhūmau nyañcau pāṇī pratiṣṭhāpyedaṃ bhūmer bhajāmaha iti
vasvantaṃ rātrau dhanam iti divā
imaṃ stomam iti tṛcena parisamūhet
vairūpākṣaḥ purastāddhomānām
kāmyeṣu ca prapadaḥ
tapaś ca tejaś ceti japitvā prāṇāyāmam āyamyārthamanā vairūpākṣam ārabhyocchvaset
kāmyeṣu trirātrābhojanam
trīṇi vā bhaktāni
nityaprayuktānāṃ tu prathamaprayogeṣu
upoṣya tu yajanīyaprayogeṣu
upariṣṭāddaikṣaṃ sānnipātikam
araṇye prapadaṃ prayuñjīta darbheṣv āsīnaḥ
prāktūleṣu brahmavarcasakāmaḥ
udaktūleṣu putrapaśukāmaḥ
ubhayeṣūbhayakāmaḥ
paśusvastyayanakāmo vrīhiyavahomaṃ prayuñjīta sahasrabāhur gaupatya iti
kautomatena mahāvṛkṣaphalāni parijapya prayacchet
yasyātmani prasādam icchet tasmai
ekabhūyāṃsy ātmano yugmāni kuryāt
vṛkṣa iveti pañcarcaḥ
tasmin prathamaṃ pārthivaṃ karma
ardhamāsam abhuktvā
aśaktau vā peyām anyataraṃ kālam
yatrātmānaṃ paripaśyet
etad vratam ardhamāsavrateṣu
paurṇamāsyāṃ rātrāv avidāsini hrade nābhimātram avagāhyākṣatataṇḍulān ṛganteṣv āsyena juhuyāt svāhety udake
athāparam
prathamayādityam upatiṣṭheta bhogakāmo 'rthapaticakṣurviṣaye sidhyaty arthaḥ
dvitīyayāditye pariviṣyamāṇe 'kṣatataṇḍulān juhuyād bṛhatpattrasvastyayanakāmaḥ
tṛtīyayā candramasi tilataṇḍulān kṣudrapaśusvastyayanakāmaḥ
caturthyādityam upasthāyārthān pratipadyeta svasty arthavān āgacchati
pañcamyādityam upasthāya gṛhān prapadyeta svasti gṛhān āgacchati svasti gṛhān āgacchati
bhūḥ iti an a kāma māram nityam prayuñjīta
na pāpa rogāt na abhicaraṇāt bhayam
alakṣmī nirṇodaḥ
yajanīya prayogaḥ
mūrdhnaḥ adhi me iti ekaikayā
yā tiraścī iti saptamī
vāmadevya ṛcaḥ mahāvyāhṛtayaḥ
prajāpate iti uttamā
yaśaḥ aham bhavāmi iti yaśaskāmaḥ ādityam upatiṣṭheta pūrvāhṇa madhyandina aparāhṇeṣu prātarahṇasya iti saṃnāmayan
sandhi velayoḥ upasthānam svastyayanam āditya nāvam iti udyantam tvā āditya anūdiyāsam iti pūrvāhṇe pratitiṣṭhantam tvā āditya anupratitiṣṭhāsam iti aparāhṇe
ācita śata kāmaḥ ardha māsa vrataḥ tāmisra ādau vrīhi kāṃsa odanam brāhmaṇān bhojayitvā
tasya kaṇān aparāsu sandhi velāsu pratyaṅ grāmāt niṣkramya catuṣpathe agnim upasamādhāya ādityam abhimukhaḥ juhuyāt bhalāya svāhā bhallāya svāhā iti
etayā eva āvṛtā aparau tāmisrau
tāmisra antareṣu brahmacārī syāt ā samāpanāt ā samāpanāt
avasānaṃ joṣayeta
samaṃ lomaśam avibhraṃśi
prācya udīcyo vā yatrāpaḥ pravarteran
akṣīriṇyo 'kaṇṭakā akaṭukā yatrauṣadhayaḥ syuḥ
gaurapāṃsu brāhmaṇasya
lohitapāṃsu kṣatriyasya
kṛṣṇapāṃsu vaiśyasya
sthirāghātam ekavarṇam aśuṣkam anūṣaram amaruparihitam akilinam
darbhasaṃmitaṃ brahmavarcasakāmasya
bṛhattṛṇair balakāmasya
mṛdutṛṇaiḥ paśukāmasya
śādāsaṃmitam
maṇḍaladvīpasaṃmitaṃ vā
yatra vā śvabhrāḥ svayaṃkhātāḥ sarvato 'bhimukhāḥ syuḥ
tatrāvasānaṃ prāgdvāraṃ yaśaskāmo balakāmaḥ kurvīta
udagdvāraṃ putrapaśukāmaḥ
dakṣiṇādvāraṃ sarvakāmaḥ
na pratyagdvāraṃ kurvīta
anudvāraṃ ca
gṛhadvāram
yathā na saṃlokī syāt
varjayet pūrvato 'śvatthaṃ plakṣaṃ dakṣiṇatas tathā nyagrodham aparād deśād uttarāccāpy udumbaram
aśvatthād agnibhayaṃ ca plakṣād brūyāt pramāyukān nyagrodhācchastrasaṃpīḍām akṣyāmayam udumbarāt
ādityadevato 'śvatthaḥ plakṣaś ca yamadevataḥ nyagrodho vāruṇo vṛkṣaḥ prājāpatya udumbaraḥ
tān asvasthānasthān kurvīta
etāś caiva devatā abhiyajet
madhye 'gnim upasamādhāya kṛṣṇayā gavā yajeta
ajena vā śvetena
sapāyasābhyām
pāyasena vā
vasām ājyaṃ māṃsaṃ pāyasam iti saṃyūya
aṣṭagṛhītaṃ gṛhītvā juhuyāt
vāstoṣpata iti prathamā
vāmadevyarcaḥ
mahāvyāhṛtayaḥ
prajāpataya ity uttamā
hutvā daśa balīn haret
pradakṣiṇaṃ pratidiśam
avāntaradeśeṣu
ānupūrvyeṇāvyatiharan
indrāyeti purastād vāyava ity avāntaradeśe yamāyeti dakṣiṇataḥ pitṛbhya ity avāntaradeśe varuṇāyeti paścānmahārājāyety avāntaradeśe somāyety uttarato mahendrāyety avāntaradeśe vāsukaya ity adhastād ūrdhvaṃ namo brahmaṇa iti divi
prācyūrdhvāvācībhyo 'harahar nityaprayogaḥ
saṃvatsare saṃvatsare navayajñayor vā
śravaṇāgrahāyaṇīkarmaṇor akṣatāñchiṣṭvā
prāṅ vodaṅ vā grāmān niṣkramya catuṣpathe 'gnim upasamādhāya haye rāka ity ekaikayāñjalinā juhuyāt
prāṅ utkramya vasuvana edhīty ūrdhvam udīkṣamāṇo devajanebhyaḥ
tiryaṅṅ itarajanebhyo 'rvāṅ avekṣamāṇaḥ
anapekṣamāṇaḥ pratyetyākṣatān prāśnīyād upetair amātyaiḥ saha
svastyayanam
vaśaṃgamau śaṅkhaś ceti pṛthagāhutī vrīhiyavahomau prayuñjīta
yasyātmani prasādam icchet tasmai
nityaprayogaḥ
ekākṣaryāyām ardhamāsavrate dve karmaṇī
paurṇamāsyāṃ rātrau khadiraśaṅkuśataṃ juhuyād āyuḥkāmaḥ
āyasān vadhakāmaḥ
athāparam
prāṅ vodaṅ vā grāmān niṣkramya catuṣpathe parvate vāraṇyair gomayaiḥ sthaṇḍilaṃ pratāpyāpohyāṅgārān mantraṃ manasānudrutya sarpir āsyena juhuyāt
jvalantyāṃ dvādaśa grāmāḥ
dhūme tryavarārdhyāḥ
amoghaṃ karmety ācakṣate
vṛttyavicchittikāmo haritagomayān sāyaṃ prātar juhuyāt
trirātropoṣitaḥ paṇyahomaṃ juhuyād idam aham imaṃ viśvakarmāṇam iti
vāsasas tantūn
gor vālān
evam itarebhyaḥ paṇyebhyaḥ
pūrṇahomo yajanīyaprayogaḥ
indrāmavadād iti ca
yaśaskāmaḥ pūrvāṃ sahāyakāma uttarām
puruṣādhipatyakāmo 'ṣṭarātram abhuktvā
audumbarān sruvacamasedhmān upakalpayitvā
prāṅ vodaṅ vā grāmān niṣkramya catuṣpathe 'gnim upasamādhāya
ājyam ādityam abhimukho juhuyād annaṃ vā ekacchandasyaṃ śrīr vā eṣeti ca
annasya ghṛtam eveti grāme tṛtīyām
goṣṭhe paśukāmaḥ
vidūyamāne cīvaram
pratibhaye 'dhvani vastradaśānāṃ granthīn badhnīta
upetya vasanavataḥ
svāhākārāntābhiḥ
sahāyānāṃ ca svastyayanam
ācitasahasrakāmo 'kṣatasaktvāhutisahasraṃ juhuyāt
paśukāmo vatsamithunayoḥ purīṣāhutisahasraṃ juhuyāt
avimithunayoḥ kṣudrapaśukāmaḥ
vṛttyavicchittikāmaḥ kambūkān sāyaṃ prātar juhuyāt kṣudhe svāhā kṣutpipāsābhyāṃ svāheti
mā bhaiṣīr na mariṣyasīti viṣavatā daṣṭam adbhir abhyukṣan japet
tura gopāyeti snātakaḥ saṃveśanavelāyāṃ vaiṇavaṃ daṇḍam upanidadhīta
svastyayanārtham
hatas te atriṇā kṛmir iti kṛmimantaṃ deśam adbhir abhyukṣan japet
paśūnāṃ ceccikīrṣed aparāhṇe sītāloṣṭam āhṛtya vaihāyasaṃ nidadhyāt
tasya pūrvāhṇe pāṃsubhiḥ parikiran japet
uttaratas gām baddhvā upatiṣṭheran arhaṇā putraḥ uvāsa sā iti
idam aham imām padyām virājam annādyāya adhitiṣṭhāmi iti pratitiṣṭhamānaḥ japet yatra enam arhayiṣyantaḥ syuḥ yadā vā arhayeyuḥ
viṣṭara pādya arghya ācamanīya madhuparkān ekaikaśas tris tris vedayeran
yāḥ oṣadhīḥ iti udañcam viṣṭaram āstīrya adhyupaviśet
dvau ced pṛthak ṛgbhyām
pādayoḥ anyam
yatas devīḥ iti apaḥ prekṣeta
savyam pādam avanenije iti savyam pādam prakṣālayet
dakṣiṇam pādam avanenije iti dakṣiṇam pādam prakṣālayet
pūrvam anyam aparam anyam iti ubhau śeṣeṇa
annasya rāṣṭriḥ asi iti arghyam pratigṛhṇīyāt
yaśaḥ asi iti ācamanīyam ācāmet
yaśasaḥ yaśaḥ asi iti madhuparkam pratigṛhṇīyāt
yaśasaḥ bhakṣaḥ asi mahasaḥ bhakṣaḥ asi śrī bhakṣaḥ asi śriyam mayi dhehi iti tris pibet tūṣṇīm caturtham
bhūyaḥ eva abhipāya śeṣam brāhmaṇāya dadyāt
ācānta udakāya gauḥ iti nāpitaḥ tris brūyāt
muñca gām varuṇa pāśāt dviṣantam me abhidhehi iti tam jahi amuṣya ca ubhayoḥ utsṛja gām attu tṛṇāni pibatu udakam iti brūyāt
mātā rudrāṇām iti anumantrayeta anyatra yajñāt
kuruta iti adhiyajñam
ṣaṭ arghya arhāḥ bhavanti ācāryaḥ ṛtvij snātakaḥ rājā vivāhyaḥ priyaḥ atithiḥ iti
parisaṃvatsarān arhayeyuḥ punar yajña vivāhayoḥ ca punar yajña vivāhayoḥ ca
