vāṅ me manasi pratiṣṭhitā mano me vāci pratiṣṭhitam āvir āvīr ma edhi devasya ma āṇī sthaḥ śrutaṃ me mā prahāsīr anenādhītenāhorātrān saṃdadhāmy ṛtaṃ vadiṣyāmi satyaṃ vadiṣyāmi tan mām avatu tad vaktāram avatv avatu mām avatu vaktāram avatu vaktāram
om
atha mahāvratam
indraḥ vai vṛtram hatvā mahān abhavat
yat mahān abhavat tat mahāvratam abhavat
tat mahāvratasya mahāvrata tvam
dve etasya ahnaḥ ājye kuryāt iti ha eke āhuḥ
ekam iti tu eva sthitam
pra vaḥ devāya agnaye iti rāddhi kāmaḥ
viśaḥ viśaḥ vaḥ atithim iti puṣṭi kāmaḥ
puṣṭiḥ vai viśaḥ
puṣṭimān bhavati iti
atithim iti padam bhavati
na etat kuryāt iti āhuḥ
īśvaraḥ atithiḥ eva caritoḥ
tat u ha sma āha kuryāt eva
yaḥ vai bhavati yaḥ śreṣṭha tām aśnute sa vai atithiḥ bhavati
na vai asantam ātithyāya ādriyante
tasmāt u kāmam eva etat kuryāt
sa yadi etat kuryāt āganma vṛtra hantamam iti etam tṛcam prathamam kuryāt
etat vai ahar īpsantaḥ saṃvatsaram āsate te āgacchanti
te ete anuṣṭubh śīrṣāṇaḥ trayaḥ tṛcāḥ bhavanti
brahma vai gāyatrī
vāc anuṣṭubh
brahmaṇā eva tat vācam saṃdadhāti
abodhi agniḥ samidhā janānām iti kīrti kāmaḥ
hotā ajaniṣṭa cetanaḥ iti prajā paśu kāmaḥ
agnim naraḥ dīdhitibhiḥ araṇyoḥ iti annādya kāmaḥ
agniḥ vai anna ādaḥ
cirataram iva vai itareṣu ājyeṣu agnim āgacchanti
atha iha mukhataḥ eva agnim āgacchanti
mukhataḥ annādyam aśnute
mukhataḥ pāpmānam apaghnate
hasta cyutī janayanta iti jātavat
etasmāt vai ahnaḥ yajamānaḥ jāyate
tasmāt jātavat
tāni catvāri chandāṃsi bhavanti
catuṣpādāḥ vai paśavaḥ paśūnām avaruddhyai
tāni trīṇi chandāṃsi bhavanti
trayaḥ vai ime trivṛtaḥ lokāḥ eṣām eva lokānām abhijityai
te dve chandasī bhavataḥ pratiṣṭhāyai eva
dvi pratiṣṭhaḥ vai puruṣaḥ
catuṣpādāḥ paśavaḥ
yajamānam eva tat dvi pratiṣṭham catuṣpātsu paśuṣu pratiṣṭhāpayati
tāḥ parāc vacanena pañcaviṃśatiḥ bhavanti
pañcaviṃśaḥ ayam puruṣaḥ
daśa hastyāḥ aṅgulayaḥ daśa pādyāḥ
dvau ūrū
dvau bāhū
ātmā eva pañcaviṃśaḥ
tam imam ātmānam pañcaviṃśam saṃskurute
atha u pañcaviṃśam vai etat ahar
pañcaviṃśaḥ etasya ahnaḥ stomaḥ
tat samena samam pratipadyate
tasmāt dve eva pañcaviṃśatiḥ bhavanti
tāḥ tris prathamayā tris uttamayā ekayā na triṃśat
nyūna akṣarā virāj
nyūne vai retaḥ sicyate nyūne prāṇāḥ
nyūne annādyam pratiṣṭhitam eteṣām kāmānām avaruddhyai
etān kāmān avarundhe yaḥ evam veda
tāḥ abhisaṃpadyante bṛhatīm ca virājam ca chandaḥ yā etasya ahnaḥ saṃpad tām atha u anuṣṭubham
anuṣṭubh āyatanāni hi ājyāni
gāyatram praugam kuryāt iti āhuḥ tejaḥ vai brahmavarcasam gāyatrī tejasvī brahmavarcasī bhavati iti
auṣṇiham praugam kuryāt iti āhuḥ āyuḥ vai uṣṇih āyuṣmān bhavati iti
ānuṣṭubham praugam kuryāt iti āhuḥ kṣatram vai anuṣṭubh kṣatrasya āptyai iti
bārhatam praugam kuryāt iti āhuḥ śrīḥ vai bṛhatī śrīmān bhavati iti
pāṅktam praugam kuryāt iti āhuḥ annam vai paṅktiḥ annavān bhavati iti
traiṣṭubham praugam kuryāt iti āhuḥ vīryam vai triṣṭubh vīryavān bhavati iti
jāgatam praugam kuryāt iti āhuḥ jāgatāḥ vai paśavaḥ paśumān bhavati iti
tat u gāyatram eva kuryāt
brahma vai gāyatrī
brahma etat ahar
brahmaṇā eva tat brahma pratipadyate
tat u mādhuchandasam
madhu ha sma vai ṛṣibhyaḥ madhuchandāḥ chandati
tat madhuchandasaḥ madhuchandaḥ tvam
atha u annam vai madhu
sarvam vai madhu
sarve vai kāmāḥ madhu
tat yat mādhuchandasam śaṃsati sarveṣām kāmānām avaruddhyai
sarvān kāmān avarundhe yaḥ evam veda
tat vā aikāhikam rūpa samṛddham
bahu vā etasmin ahani kiñca kiñca vāraṇam kriyate śāntyai eva
śāntiḥ vai pratiṣṭhā ekāhaḥ
śāntyām eva tat pratiṣṭhāyām antatas pratitiṣṭhanti
pratitiṣṭhati yaḥ evam veda yeṣām ca evam vidvān etat hotā śaṃsati
vāyav ā yāhi darśateme somā araṃkṛtā ity etad vā ahar araṃ yajamānāya ca devebhyaś ca
araṃ hāsmā etad ahar bhavati ya evaṃ veda yeṣāṃ caivaṃ vidvān etaddhotā śaṃsati
indravāyū ime sutā ā yātam upa niṣkṛtam iti yad vai niṣkṛtaṃ tat saṃskṛtam
ā hāsyendravāyū saṃskṛtaṃ gacchato ya evaṃ veda yeṣāṃ caivaṃ vidvān etaddhotā śaṃsati
mitraṃ huve pūtadakṣaṃ dhiyaṃ ghṛtācīṃ sādhanteti vāg vai dhīr ghṛtācī
vācam evāsmiṃs tad dadhāti ya evaṃ veda yeṣāṃ caivaṃ vidvān etaddhotā śaṃsati
aśvinā yajvarīr iṣa ity annaṃ vā iṣo 'nnādyasyāvaruddhyai
ā yātaṃ rudravartanī ity ā hāsyāśvinau yajñaṃ gacchato ya evaṃ veda yeṣāṃ caivaṃ vidvān etaddhotā śaṃsati
indrā yāhi citrabhānav indrā yāhi dhiyeṣita indrā yāhi tūtujāna ity āyāhy āyāhīti śaṃsati
ā hāsyendro yajñaṃ gacchati ya evaṃ veda yeṣāṃ caivaṃ vidvān etaddhotā śaṃsati
omāsaś carṣaṇīdhṛto viśve devāsa ā gatety ā hāsya viśve devā havaṃ gacchanti ya evaṃ veda yeṣāṃ caivaṃ vidvān etaddhotā śaṃsati
dāśvāṃso dāśuṣaḥ sutam iti yad āha daduṣo daduṣaḥ sutam ity eva tad āha
dadati hāsmai taṃ kāmaṃ devā yatkāma etacchaṃsati ya evaṃ veda yeṣāṃ caivaṃ vidvān etaddhotā śaṃsati
pāvakā naḥ sarasvatī yajñaṃ vaṣṭu dhiyāvasur iti vāg vai dhiyāvasuḥ
vācam evāsmiṃs tad dadhāti ya evaṃ veda yeṣāṃ caivaṃ vidvān etaddhotā śaṃsati
yajñaṃ vaṣṭv iti yad āha yajñaṃ vahatv ity eva tad āha
tāḥ parāgvacanenaikaviṃśatir bhavanty ekaviṃśo 'yaṃ puruṣo daśa hastyā aṅgulayo daśa pādyā ātmaikaviṃśas tam imam ātmānam ekaviṃśaṃ saṃskurute
tās triḥ prathamayā trir uttamayā pañcaviṃśatir bhavanti pañcaviṃśa ātmā pañcaviṃśaḥ prajāpatir daśa hastyā aṅgulayo daśa pādyā dvā ūrū dvau bāhū ātmaiva pañcaviṃśas tam imam ātmānaṃ pañcaviṃśaṃ saṃskurute
atho pañcaviṃśaṃ vā etad ahaḥ pañcaviṃśa etasyāhna stomas tat samena samaṃ pratipadyate tasmād dve eva pañcaviṃśatir bhavanti bhavanti
ā tvā rathaṃ yathotaya idaṃ vaso sutam andha iti marutvatīyasya pratipadanucarau
aikāhikau rūpasamṛddhau bahu vā etasminn ahani kiñca kiñca vāraṇaṃ kriyate śāntyā eva śāntir vai pratiṣṭhaikāhaḥ śāntyām eva tat pratiṣṭhāyām antataḥ pratitiṣṭhanti
pratitiṣṭhati ya evaṃ veda yeṣāṃ caivaṃ vidvān etaddhotā śaṃsati
indra nedīya ed ihi pra sū tirā śacībhir ye ta ukthina ity ukthaṃ vā etad ahar ukthavad rūpasamṛddham etasyāhno rūpam
praitu brahmaṇaspatir acchā vīram iti vīravad rūpasamṛddham etasyāhno rūpam
uttiṣṭha brahmaṇaspate suvīryam iti vīryavad rūpasamṛddham etasyāhno rūpam
pra nūnaṃ brahmaṇaspatir mantraṃ vadaty ukthyam ity ukthaṃ vā etad ahar ukthavad rūpasamṛddham etasyāhno rūpam
agnir netā sa vṛtraheti vārtraghnam indrarūpam aindram etad ahar etasyāhno rūpam
tvaṃ soma kratubhiḥ sukratur bhūs tvaṃ vṛṣā vṛṣatvebhir mahitveti vṛṣaṇvad vā indrasya rūpam aindram etad ahar etasyāhno rūpam
pinvanty apo 'tyaṃ na mihe vi nayanti vājinam iti vājimad vā indrasya rūpam aindram etad ahar etasyāhno rūpam
atho utsaṃ duhanti stanayantam akṣitam iti stanayad vā indrasya rūpam aindram etad ahar etasyāhno rūpam
pra va indrāya bṛhata iti yad vai bṛhat tan mahan mahadvad rūpasamṛddham etasyāhno rūpam
bṛhad indrāya gāyateti yad vai bṛhat tan mahan mahadvad rūpasamṛddham etasyāhno rūpam
nakiḥ sudāso rathaṃ pary āsa na rīramad iti paryastavad rāntimad rūpasamṛddham etasyāhno rūpam
sarvān pragāthāñchaṃsati sarveṣām ahnām āptyai sarveṣām ukthānāṃ sarveṣāṃ pṛṣṭhānāṃ sarveṣāṃ śastrāṇāṃ sarveṣāṃ praugāṇāṃ sarveṣāṃ savanānāṃ
asat su me jaritar sa abhivegaḥ satyadhvṛtam iti śaṃsati
satyam vai etat ahar
satyavat rūpa samṛddham etasya ahnaḥ rūpam
tat u vāsukram
brahma vai vasukraḥ
brahma etat ahar
brahmaṇā eva tat brahma pratipadyate
tat āhuḥ atha kasmāt vāsukreṇa etat marutvatīyam pratipadyate iti
na ha vai etat anyaḥ vasukrāt marutvatīyam udayacchat na vivyāca iti
tasmāt vāsukreṇa eva etat marutvatīyam pratipadyate
tat aniruktam prājāpatyam śaṃsati
aniruktaḥ vai prajāpatiḥ prajāpateḥ āptyai
sakṛt indram nirāha
tena aindrāt rūpāt na pracyavate
piba somam abhi yam ugra tardaḥ iti śaṃsati
ūrvam gavyam mahi gṛṇānaḥ indra iti mahadvat
rūpa samṛddham etasya ahnaḥ rūpam
tat u bhāradvājam
bharadvājaḥ ha vai ṛṣīṇām anūcānatamaḥ dīrghajīvitamaḥ tapasvitamaḥ āsa
saḥ etena sūktena pāpmānam apāhata
tat yat bhāradvājam śaṃsati pāpmanaḥ apahatyai
anūcānaḥ dīrgha jīvī tapasvī asāni iti
tasmāt bhāradvājam śaṃsati
kayā śubhā savayasaḥ sanīḍāḥ iti śaṃsati
ā śāsate prati haryanti ukthā iti
uktham vai etat ahar
ukthavat rūpa samṛddham etasya ahnaḥ rūpam
tat u kayāśubhīyam
etat vai saṃjñānam santani sūktam yat kayāśubhīyam
etena ha vai indraḥ agastyaḥ marutaḥ te samajānata
tat yat kayāśubhīyam śaṃsati saṃjñātyai eva
tat u āyuṣyam
tat yaḥ asya priyaḥ syāt kuryāt eva asya kayāśubhīyam
marutvāṁ indra vṛṣabhaḥ raṇāya iti śaṃsati
indra vṛṣabhaḥ iti
vṛṣaṇvat vai indrasya rūpam
aindram etat ahar etasya ahnaḥ rūpam
tat u vaiśvāmitram
viśvasya ha vai mitram viśvāmitraḥ āsa
viśvam ha asmai mitram bhavati yaḥ evam veda yeṣām ca evam vidvān etat hotā śaṃsati
janiṣṭhāḥ ugraḥ sahase turāya iti nivid dhānam aikāhikam rūpa samṛddham
bahu vai etasmin ahani kiñca kiñca vāraṇam kriyate śāntyai eva
śāntiḥ vai pratiṣṭhā ekāhaḥ
śāntyām eva tad pratiṣṭhāyām antataḥ pratitiṣṭhanti
pratitiṣṭhati yaḥ evam veda yeṣām ca evam vidvān etat hotā śaṃsati
tāḥ parāc vacanena saptanavatiḥ bhavanti
sā yā navatiḥ tisraḥ tāḥ triṃśinyaḥ virājaḥ
atha yāḥ sapta atiyanti yā eva eṣā praśaṃsā sā āptyasya
tasyāḥ eva
tāḥ tris prathamayā tris uttamayā eka śatam bhavanti
pañca aṅgulayaḥ catuṣparvāḥ dve kakṣasī dos ca akṣaḥ ca aṃsaphalakam ca sā pañcaviṃśatiḥ
pañcaviṃśāni itarāṇi hi aṅgāni
tat śatam
ātmā eka śatatamaḥ
yat śatam tat āyuḥ indriyam vīryam tejaḥ
yajamānaḥ eka śatatamaḥ
āyuṣi indriye vīrye tejasi pratiṣṭhitaḥ
tāḥ triṣṭubham abhisaṃpadyante
traiṣṭubhaḥ hi madhyandinaḥ
tat āhuḥ kim preṅkhasya preṅkha tvam iti
ayam vai preṅkhaḥ yaḥ ayam pavate eṣa hi eṣu lokeṣu preṅkhate iti
tat preṅkhasya preṅkha tvam
ekam phalakam syāt iti āhuḥ ekadhā hi eva ayam vāyuḥ pavate asya rūpeṇa iti
tat tat na ādṛtyam
trīṇi phalakāni syuḥ iti āhuḥ trayaḥ vai ime trivṛtaḥ lokāḥ eṣām rūpeṇa iti
tat tat na ādṛtyam
dve eva syātām
dvau vai imau lokau addhātamau iva dṛśyete
yaḥ u ene antareṇa ākāśaḥ saḥ antarikṣa lokaḥ
tasmāt dve eva syātām
audumbare syātām
ūrj vai annādyam udumbaraḥ ūrjaḥ annādyasya avaruddhyai
madhyataḥ udbhṛte syātām
madhyataḥ vai prajāḥ annam dhinoti
madhyataḥ eva tat annādyasya yajamānam dadhāti
ubhayyaḥ rajjavaḥ bhavanti dakṣiṇāḥ ca savyāḥ ca
dakṣiṇāḥ vai ekeṣām paśūnām rajjavaḥ savyāḥ ekeṣām
tat yat ubhayyaḥ rajjavaḥ bhavanti ubhayeṣām paśūnām āptyai
dārbhyaḥ syuḥ
darbhaḥ vai oṣadhīnām apahata pāpmā
tasmāt dārbhyaḥ syuḥ
aratni mātre upari bhūmeḥ preṅkhaḥ syāt iti āhuḥ etāvatā vai svargāḥ lokāḥ saṃmitāḥ iti
tat tat na ādṛtyam
prādeśa mātre syāt iti āhuḥ etāvatā vai prāṇāḥ saṃmitāḥ iti
tat tat na ādṛtyam
muṣṭi mātre syāt
etāvatā vai sarvam annādyam kriyate
etāvatā sarvam annādyam abhipannam
tasmāt muṣṭi mātre eva syāt
purastāt pratyañcam preṅkham adhirohet iti āhuḥ etasya rūpeṇa yaḥ eṣa tapati purastāt hi eṣa imān lokān pratyaṅ adhirohati iti
tat tat na ādṛtyam
tiryañcam adhirohet iti āhuḥ tiryañcam vai aśvam adhirohanti tena u sarvān kāmān avāpnavāma iti
tat tat na ādṛtyam
anvañcam adhirohet iti āhuḥ anūcīm vai nāvam adhirohanti nauḥ vā eṣā svarga yānī yat preṅkhaḥ iti
tasmāt anvañcam eva adhirohet
chuvukena upaspṛśet śukaḥ ha evam vṛkṣam adhirohati saḥ u vayasām annādatamaḥ iti
tasmāt chuvukena upaspṛśet
bāhubhyām adhirohet evam śyenaḥ vayāṃsi abhiniviśate evam vṛkṣam saḥ u vayasām vīryavattamaḥ iti
tasmāt bāhubhyām adhirohet
asyai pādam na ucchindyāt
preṅkham hotā adhirohati audumbarīm āsandīm udgātā
vṛṣā vai preṅkhaḥ yoṣā āsandī
tat mithunam
mithunam eva tat uktha mukhe karoti prajātyai
prajāyate prajayā paśubhiḥ yaḥ evam veda
atha annam vai preṅkhaḥ śrīḥ āsandī
annam ca eva tat śriyam ca anvadhirohataḥ
bṛsīḥ hotrakāḥ samadhirohanti sa brahmakāḥ
samutsṛpya vai oṣadhi vanaspatayaḥ phalam gṛhṇanti
tat yat etasmin ahani sarvaśas samadhirohanti iṣam eva tat ūrjam annādyam adhirohanti ūrjaḥ annādyasya avaruddhyai
vaṣaṭkṛtya avarohet iti āhuḥ
tat tat na ādṛtyam
a kṛtā vai sā apacitiḥ yām a paśyate karoti
nigṛhya bhakṣam avarohet iti āhuḥ
tat tat na ādṛtyam
a kṛtā vai sā apacitiḥ yām adhyṛṣṭāya karoti
pratikhyāya bhakṣam avarohet
eṣā vai apacitiḥ yām paśyate karoti
tasmāt pratikhyāya eva bhakṣam avarohet
prāṅ avarohet
prāk vai deva retasam prajāyate
tasmāt prāṅ avarohet avarohet
hiṅkāreṇaitad ahaḥ pratipadyetety āhuḥ
brahma vai hiṅkāro brahmaitad ahar brahmaṇaiva tad brahma pratipadyate ya evaṃ veda
yad eva hiṅkāreṇa pratipadyatā3i vṛṣā vai hiṅkāro yoṣark tan mithunaṃ mithunam eva tad ukthamukhe karoti prajātyai
prajāyate prajayā paśubhir ya evaṃ veda
yad v eva hiṅkāreṇa pratipadyatā3i yathā vā abhrir evaṃ brahmaṇo hiṅkāro yad vai kiñcābhriyābhititṛtsaty abhy evaitat tṛṇatty evam
yaṃ kāmaṃ kāmayate hiṅkāreṇābhy evainaṃ tṛṇatti ya evaṃ veda
yad v eva hiṅkāreṇa pratipadyatā3i vāco vā eṣā vyāvṛttir daivyai ca mānuṣyai ca yaddhiṅkāraḥ
sa yaddhiṃkṛtya pratipadyate vācam eva tad vyāvartayati daivīṃ ca mānuṣīṃ ca
tad āhuḥ kaitasyāhnaḥ pratipad iti
manaś ca vāk ceti brūyāt
sarve 'nyasmin kāmāḥ śritāḥ sarvān anyā kāmān duhe
manasi vai sarve kāmāḥ śritā manasā hi sarvān kāmān dhyāyati
sarve hāsmin kāmāḥ śrayante ya evaṃ veda
vāg vai sarvān kāmān duhe vācā hi sarvān kāmān vadati
sarvān hāsmai kāmān vāg duhe ya evaṃ veda
tad āhur naitad ahar ṛcā na yajuṣā na sāmnā pratyakṣāt pratipadyeta narco na yajuṣo na sāmna iyād iti
tad etā eva vyāhṛtīḥ purastāj japet
bhūr bhuvaḥ svar ity etā vāva vyāhṛtaya ime trayo vedā bhūr ity eva ṛgvedo bhuva iti yajurvedaḥ svar iti sāmavedaḥ
tan narcā na yajuṣā na sāmnā pratyakṣāt pratipadyate narco na yajuṣo na sāmna eti
tad iti pratipadyate tat tad iti vā annam annam eva tad abhipratipadyate
etāṃ vāva prajāpatiḥ prathamāṃ vācaṃ vyāharad ekākṣaradvyakṣarāṃ tateti tāteti
tathaivaitat kumāraḥ prathamavādī vācaṃ vyāharaty ekākṣaradvyakṣarāṃ tateti tāteti
tayaiva tat tatavatyā vācā pratipadyate
tad uktam ṛṣiṇā bṛhaspate prathamaṃ vāco agram ity etaddhyeva prathamaṃ vāco agram
yat prairata nāmadheyaṃ dadhānā iti vācā hi nāmadheyāni dhīyante
yad eṣāṃ śreṣṭhaṃ yad aripram āsīd ity etaddhyeva śreṣṭham etad aripram
preṇā tad eṣāṃ nihitaṃ guhāvir itīdam u ha guhādhyātmam imā devatā ada u āvir adhidaivatam ity etat tad uktaṃ bhavati
tad id āsa bhuvaneṣu jyeṣṭham iti pratipadyata etad vāva bhuvaneṣu jyeṣṭham
yato jajña ugras tveṣanṛmṇa ity ato hy eṣa jāta ugras tveṣanṛmṇaḥ
sadyo jajñāno ni riṇāti śatrūn iti sadyo hy eṣa jātaḥ pāpmānam apāhata
anu yaṃ viśve madanty ūmā iti bhūtāni vai viśva ūmās ta enam anumadanty udagād udagād iti
vāvṛdhānaḥ śavasā bhūryojā iti eṣa vai vāvṛdhānaḥ śavasā bhūryojāḥ
śatrur dāsāya bhiyasaṃ dadhātīti sarvaṃ hy etasmād bībhāya
avyanac ca vyanac ca sasnīti yac ca prāṇi yac cāprāṇakam ity eva tad āha
saṃ te navanta prabhṛtā madeṣv iti tava sarvaṃ vaśa ity eva tad āha
tve kratum api vṛñjanti viśva iti tvayīmāni sarvāṇi bhūtāni sarvāṇi manāṃsi sarve kratavo 'pi vṛñjantīty eva tad āha
dvir yad ete trir bhavanty ūmā iti dvau vai santau mithunau prajāyete prajātyai
prajāyate prajayā paśubhir ya evaṃ veda
svādoḥ svādīyaḥ svādunā sṛjā sam iti mithunaṃ vai svādu prajā svādu mithunenaiva tat prajāṃ saṃsṛjati
adaḥ su madhu madhunābhi yodhīr iti mithunaṃ vai madhu prajā madhu mithunenaiva tat prajām abhiyudhyati
tad uktam ṛṣiṇā
svāṃ yat tanūṃ tanvām airayatety asyāṃ śārīryām imāṃ chandomayīm ity eva tad āha
atho tanūr eva tanvo astu bheṣajam ity asyai śārīryā iyaṃ chandomayīty eva tad āha
tasyai yāny aṣṭāv akṣarāṇi sā gāyatrī yāny ekādaśa sā triṣṭub yāni dvādaśa sā jagaty atha yāni daśa sā virāṭ daśiny eṣu triṣu chandaḥsu pratiṣṭhitā
puruṣa iti tryakṣaraṃ sa u virāji
etāni vāva sarvāṇi chandāṃsi yāny etāni virāṭcaturthāny evam u haivaivaṃ viduṣa etad ahaḥ sarvaiś chandobhiḥ pratipannaṃ bhavati
tā nadena viharati
puruṣo vai nadas tasmāt puruṣo vadan sarvaḥ saṃnadatīva
nadaṃ va odatīnām itī3ṁ āpo vā odatyo yā divyās tā hīdaṃ sarvam undanty āpo vā odatyo yā mukhyās tā hīdaṃ sarvam annādyam undanti
nadaṃ yoyuvatīnām itī3ṁ āpo vāva yoyuvatyo yā antarikṣyās tā hi poplūyanta ivāpo vāva yoyuvatyo yāḥ svedate tā hi sarīsṛpyanta iva
patiṃ vo aghnyānām itī3ṁ āpo vā aghnyā yā agner dhūmāj jāyanta āpo vā aghnyā yā śiśnāt prasṛjyante
dhenūnām iṣudhyasītī3ṁ āpo vāva dhenavas tā hīdaṃ sarvaṃ dhinvantīṣudhyasīti yad āha patīyasīty eva tad āha
triṣṭubhaṃ cānuṣṭubhaṃ ca viharati vṛṣā vai triṣṭub yoṣānuṣṭup tan mithunaṃ tasmād api puruṣo jāyāṃ vittvā kṛtsnataram ivātmānaṃ manyate
tās triḥ prathamayā pañcaviṃśatir bhavanti pañcaviṃśa ātmā pañcaviṃśaḥ prajāpatir daśa hastyā aṅgulayo daśa pādyā dvā ūrū dvau bāhū ātmaiva pañcaviṃśas tam imam ātmānaṃ pañcaviṃśaṃ saṃskurute
atho pañcaviṃśaṃ vā etad ahaḥ pañcaviṃśa etasyāhna stomas tat samena samaṃ pratipadyate tasmād dve eva pañcaviṃśatir bhavanti
tad iti pratipadyate tat tad iti vā annam annam eva tad abhipratipadyate
etāṃ vāva prajāpatiḥ prathamāṃ vācaṃ vyāharad ekākṣaradvyakṣarāṃ tateti tāteti
tathaivaitat kumāraḥ prathamavādī vācaṃ vyāharaty ekākṣaradvyakṣarāṃ tateti tāteti
tayaiva tat tatavatyā vācā pratipadyate
tad uktam ṛṣiṇā bṛhaspate prathamaṃ vāco agram ity etaddhyeva prathamaṃ vāco agram
yat prairata nāmadheyaṃ dadhānā iti vācā hi nāmadheyāni dhīyante
yad eṣāṃ śreṣṭhaṃ yad aripram āsīd ity etaddhyeva śreṣṭham etad aripram
preṇā tad eṣāṃ nihitaṃ guhāvir itīdam u ha guhādhyātmam imā devatā ada u āvir adhidaivatam ity etat tad uktaṃ bhavati
tad id āsa bhuvaneṣu jyeṣṭham iti pratipadyate yad vai jyeṣṭhaṃ tan mahan mahadvad rūpasamṛddham etasyāhno rūpam tāṃ su te kīrtiṃ maghavan mahitveti mahadvad rūpasamṛddham etasyāhno rūpam
bhūya id vāvṛdhe vīryāyeti vīryavad rūpasamṛddham etasyāhno rūpam
nṛṇām u tvā nṛtamaṃ gīrbhir ukthair ity ukthaṃ vā etad ahar ukthavad rūpasamṛddham etasyāhno rūpam
nyūnākṣare prathame pade viharati nyūne vai retaḥ sicyate nyūne prāṇā nyūne 'nnādyaṃ pratiṣṭhitam eteṣāṃ kāmānām avaruddhyai
etān kāmān avarundhe ya evaṃ veda
dve daśākṣare bhavata ubhayor annādyayor upāptyai yac ca padvad yac cāpādakam iti
aṣṭādaśāṣṭādaśākṣarāṇi bhavanti yāni daśa nava prāṇā ātmaiva daśamaḥ sātmanaḥ saṃskṛtir aṣṭāvaṣṭā udyante
aśnute yad yat kāmayate ya evaṃ veda
tā nadena viharati
prāṇo vai nadas tasmāt prāṇo nadan sarvaḥ saṃnadatīva
nadaṃ va odatīnām itī3ṁ uṣṇig akṣarair bhavaty anuṣṭup pādair āyur vā uṣṇig vāg anuṣṭup
tad asminn āyuś ca vācaṃ ca dadhāti
tās triḥ prathamayā pañcaviṃśatir bhavanti pañcaviṃśa ātmā pañcaviṃśaḥ prajāpatir daśa hastyā aṅgulayo daśa pādyā dvā ūrū dvau bāhū ātmaiva pañcaviṃśas tam imam ātmānaṃ pañcaviṃśaṃ saṃskurute
atho pañcaviṃśaṃ vā etad ahaḥ pañcaviṃśa etasyāhna stomas tat samena samaṃ pratipadyate tasmād dve eva pañcaviṃśatir bhavanti
ity adhyātmaṃ pañcaviṃśaḥ
athādhidaivatam
cakṣuḥ śrotraṃ mano vāk prāṇaḥ tā etāḥ pañca devatā imaṃ viṣṭāḥ puruṣaṃ pañco haivaitā devatā ayaṃ viṣṭaḥ puruṣaḥ
so 'trā lomabhya ā nakhebhyaḥ sarvaḥ sāṅga āpyate tasmāt sarvāṇi bhūtāny ā pipīlikābhya āptāny eva jāyante
tad uktam ṛṣiṇā
sahasradhā pañcadaśāny uktheti pañca hi daśato bhavanti yāvad dyāvāpṛthivī tāvad it tad iti yāvatī vai dyāvāpṛthivī tāvān ātmā
sahasradhā mahimānaḥ sahasram ity ukthāny eva tad anumadati mahayati
yāvad brahma viṣṭhitaṃ tāvatī vāg iti yatra ha kva ca brahma tad vāg yatra vā vāk tad vā brahmety etat tad uktaṃ bhavati
eṣāṃ vā eṣāṃ sūktānāṃ navarcaṃ prathamaṃ nava vai prāṇāḥ prāṇānāṃ kﾱptyai
ṣaﾱṛcaṃ bhavati ṣaḍ vā ṛtava ṛtūnām āptyai
pañcarcaṃ bhavati pañcapadā paṅktiḥ paṅktir vā annam annādyasyāvaruddhyai
tṛco bhavati
trayo vā ime trivṛto lokā eṣām eva lokānām abhijityai
tā abhisaṃpadyante bṛhatīṃ chando 'mṛtaṃ devalokam eṣa ātmā
evam u haivaivaṃvid etayaiva saṃpadāmṛtam evātmānam abhisaṃbhavati sambhavati
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athāto grīvāḥ
tā ācakṣate yathāchandasam uṣṇiha iti
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athātaḥ śiraḥ
tad gāyatrīṣu bhavaty agraṃ vai chandasāṃ gāyatry agram aṅgānāṃ śiraḥ
tad arkavatīṣu bhavaty agnir vā arkaḥ
tā nava bhavanti navakapālaṃ vai śiraḥ
daśamīṃ śaṃsati tvak keśā ity eva sā bhavati
atho stomātiśaṃsanāyā eva
tau trivṛc ca stomo bhavato gāyatraṃ ca chanda etayor vai stomachandasoḥ prajātim anu sarvam idaṃ prajāyate yad idaṃ kiñca prajātyai
prajāyate prajayā paśubhir ya evaṃ veda
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athāto vijavaḥ
tā virājo bhavanti tasmāt puruṣaḥ puruṣam āha vi vā asmāsu rājasi grīvā vai dhārayasīti stabhamānaṃ vā yad vā dutāḥ saṃbāḍhatamāḥ satyo 'nnatamāṃ pratyacyante 'nnaṃ hi virāḍ annam u vīryam
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athāto dakṣiṇaḥ pakṣaḥ
so 'yaṃ lokaḥ so 'yam agniḥ sā vāk tad rathantaraṃ sa vasiṣṭhas tacchataṃ tāni ṣaḍ vīryāṇi bhavanti
saṃpāta eva kāmānām abhyāptyai pratiṣṭhityā annādyāya paṅktiḥ
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athāta uttaraḥ pakṣaḥ
so 'sau lokaḥ so 'sāv ādityas tan manas tad bṛhat sa bharadvājas tacchataṃ tāni ṣaḍ vīryāṇi bhavanti
saṃpāta eva kāmānām abhyāptyai pratiṣṭhityā annādyāya paṅktiḥ
tā ūnātiriktau bhavato vṛṣā vai bṛhad yoṣā rathantaram atiriktaṃ vai puṃso nyūnaṃ striyai tasmād ūnātiriktau bhavataḥ
atho ekena ha vai pattreṇa suparṇasyottaraḥ pakṣo jyāyāṃs tasmād ekayarcottaraḥ pakṣo bhūyān bhavati
atha sūdadohāḥ
prāṇo vai sūdadohāḥ prāṇena parvāṇi saṃdadhāti
athātaḥ puccham
tā ekaviṃśatir dvipadā bhavanty ekaviṃśatir hīmāni pratyañci suparṇasya pattrāṇi bhavanti
atho ekaviṃśo vai stomānāṃ pratiṣṭhā pratiṣṭhā pucchaṃ vayasām
dvāviṃśīṃ śaṃsati pratiṣṭhayor eva tad rūpaṃ kriyate tasmāt sarvāṇi vayāṃsi pucchena pratitiṣṭhanti pucchenaiva pratiṣṭhāyotpatanti pratiṣṭhā hi puccham
sa eṣa dvābhyāṃ daśinībhyāṃ virāḍbhyām anayor dvāviṃśyor dvipadayor ayaṃ puruṣaḥ pratiṣṭhitaḥ
tasya yat suparṇarūpaṃ tad asya kāmānām abhyāptyai
atha yat puruṣarūpaṃ tad asya śriyai yaśase 'nnādyāyāpacityai
atha sūdadohāḥ
atha dhāyyā
atha sūdadohāḥ
vṛṣā vai sūdadohā yoṣā dhāyyā tad ubhayataḥ sūdadohasā dhāyyāṃ pariśaṃsati tasmād dvayo retaḥ siktam sad ekatām evāpyeti yoṣām evābhy ata ājānā hi yoṣātaḥ prajānā tasmād enām atra śaṃsati
gāyatrīṃ tṛcāśītiṃ śaṃsaty ayaṃ vai loko gāyatrī tṛcāśītir yad evāsmiṃlloke yaśo yan maho yan mithunaṃ yad annādyaṃ yāpacitis tad aśnavai tad āpnavāni tad avaruṇadhai tan me 'sad iti
atha sūdadohāḥ
prāṇo vai sūdadohāḥ prāṇenemaṃ lokaṃ saṃtanoti
bārhatīṃ tṛcāśītiṃ śaṃsaty antarikṣaloko vai bārhatī tṛcāśītir yad evāntarikṣaloke yaśo yan maho yan mithunaṃ yad annādyaṃ yāpacitis tad aśnavai tad āpnavāni tad avaruṇadhai tan me 'sad iti
atha sūdadohāḥ
prāṇo vai sūdadohāḥ prāṇenāntarikṣalokaṃ saṃtanoti
auṣṇihīṃ tṛcāśītiṃ śaṃsaty asau vai loko dyaur auṣṇihī tṛcāśītir yad evāmuṣmiṃlloke yaśo yan maho yan mithunaṃ yad annādyaṃ yāpacitiḥ yad devānāṃ daivaṃ tad aśnavai tad āpnavāni tad avaruṇadhai tan me 'sad iti
atha sūdadohāḥ
prāṇo vai sūdadohāḥ prāṇenāmuṃ lokaṃ saṃtanoti saṃtanoti
vaśaṃ śaṃsati vaśe ma idaṃ sarvam asad iti
tā ekaviṃśatir bhavanty ekaviṃśatir hi tā antar udare vikṛtayaḥ
atho ekaviṃśo vai stomānāṃ pratiṣṭhā pratiṣṭhodaram annādyānām
tā vichandaso bhavanti vikṣudram iva vā antastyam aṇīya iva ca sthavīya iva ca
tāḥ praṇāvaṃ chandaskāraṃ yathopapādaṃ śaṃsati yathopapādam iva vā antastyaṃ hrasīya iva ca drāghīya iva ca
atha sūdadohāḥ prāṇo vai sūdadohāḥ prāṇena parvāṇi saṃdadhāti
tām atrotsṛjati dvādaśakṛtvaḥ śastvā dvādaśavidhā vā ime prāṇāḥ sapta śīrṣaṇyā dvau stanyau trayo 'vāñco 'tra vai prāṇā āpyante 'tra saṃskriyante tasmād enām atrotsṛjati
indrāgnī yuvaṃ su na ity aindrāgnā ūrū urvaṣṭhīve pratiṣṭhe
tāḥ ṣaṭpadā bhavanti pratiṣṭhāyā eva dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati
dvitīyā saptapadā bhavati tāṃ gāyatrīṃ cānuṣṭubhaṃ ca karoti brahma vai gāyatrī vāg anuṣṭub brahmaṇaiva tad vācaṃ saṃdadhāti
triṣṭubham antataḥ śaṃsati vīryaṃ vai triṣṭub vīryeṇaiva tat paśūn parigacchati tasmāt paśavo vīryam anūpatiṣṭhanta īryatāṃ caivābhyutthānaṃ ca
pra vo mahe mandamānāyāndhasa ity aindre niṣkevalye nividaṃ dadhāti pratyakṣāddhyeva tad ātman vīryaṃ dhatte
tās triṣṭubjagatyo bhavanti
tad āhur atha kasmāt triṣṭubjagatīṣu nividaṃ dadhātīti
na ha vā etasyāhna ekaṃ chando nividaṃ dādhāra na vivyāceti tasmāt triṣṭubjagatīṣu nividaṃ dadhāti
tad etad ahas trinivitkaṃ vidyād vaśo nivid vālakhilyā nivin nivid eva nivid evam enat trinivitkaṃ vidyāt
atha sūkte vane na vā yo ny adhāyi cākan yo jāta eva prathamo manasvān iti tayor asty anne samasya yad asan manīṣā ity annādyasyāvaruddhyai
athāvapanam ete antareṇaindrīṇāṃ daśatīnāṃ triṣṭubjagatīnāṃ bṛhatīsampannānāṃ yāvatīr āvapante tāvanty ūrdhvam āyuṣo varṣāṇi jīvanty etena haivāvapanenāyur āpyate
prajāṃ me paśavo 'rjayann iti tv eva sajanīyam anuśaṃsati
tārkṣyaṃ śaṃsati svastyayanaṃ vai tārkṣyaḥ svastitāyai svastyayanam eva tat kurute
ekapadāṃ śaṃsaty ekadhedaṃ sarvam asānīty atho sarvāṃ chandaskṛtim āpnavānīti
indraṃ viśvā avīvṛdhann iti padānuṣaṅgās tāḥ saptānuṣajati sapta vai śīrṣan prāṇāḥ śīrṣann eva tat prāṇān dadhāty aṣṭamīṃ nānuṣajati vāg aṣṭamī nen me vāk prāṇair anuṣaktāsad iti tasmād u sā vāk samānāyatanā prāṇaiḥ saty ananuṣaktā
virājaḥ śaṃsaty annaṃ vai virājo 'nnādyasyāvaruddhyai
vāsiṣṭhena paridadhāti vasiṣṭho 'sānīti
eṣa stomo maha ugrāya vāha iti mahadvatyā rūpasamṛddhayā
dhurīvātyo na vājayann adhāyīty anto vai dhur anta etad ahar etasyāhno rūpam
indra tvāyam arka īṭṭe vasūnām ity arkavatyā rūpasamṛddhayā
divīva dyām adhi naḥ śromataṃ dhā iti yatra ha kva ca brahmaṇyā vāg udyate taddhāsya kīrtir bhavati yatraivaṃ vidvān etayā paridadhāti tasmād evaṃ vidvān etayaiva paridadhyāt
tat savitur vṛṇīmahe 'dyā no deva savitar iti vaiśvadevasya pratipadanucarāv aikāhikau rūpasamṛddhau bahu vā etasminn ahani kiñca kiñca vāraṇaṃ kriyate śāntyā eva śāntir vai pratiṣṭhaikāhaḥ śāntyām eva tat pratiṣṭhāyām antataḥ pratitiṣṭhanti
pratitiṣṭhati ya evaṃ veda yeṣāṃ caivaṃ vidvān etaddhotā śaṃsati
tad devasya savitur vāryaṃ mahad iti sāvitram anto vai mahad anta etad ahar etasyāhno rūpam
katarā pūrvā katarāparāyor iti dyāvāpṛthivīyaṃ samānodarkaṃ samānodarkaṃ vā etad ahar etasyāhno rūpam
anaśvo jāto anabhīśur ukthya ity ārbhavam
rathas tricakra iti yad etat trivat tad anto vai trivad anta etad ahar etasyāhno rūpam
asya vāmasya palitasya hotur iti vaiśvadevaṃ bahurūpaṃ bahurūpam vā etad ahar etasyāhno rūpam
gaurīr mimāya salilāni takṣatīty etadantam
ā no bhadrāḥ kratavo yantu viśvata iti vaiśvadevaṃ nividdhānam aikāhikaṃ rūpasamṛddhaṃ bahu vā etasminn ahani kiñca kiñca vāraṇaṃ kriyate śāntyā eva śāntir vai pratiṣṭhaikāhaḥ śāntyām eva tat pratiṣṭhāyām antataḥ pratitiṣṭhanti
pratitiṣṭhati ya evaṃ veda yeṣāṃ caivaṃ vidvān etaddhotā śaṃsati
vaiśvānarāya dhiṣaṇām ṛtāvṛdha ity āgnimārutasya pratipad anto vai dhiṣaṇānta etad ahar etasyāhno rūpam
prayajyavo maruto bhrājadṛṣṭaya iti mārutaṃ samānodarkaṃ samānodarkaṃ vā etad ahar etasyāhno rūpam
jātavedase sunavāma somam iti jātavedasyāṃ purastāt sūktasya śaṃsati svastyayanaṃ vai jātavedasyā svastitāyai svastyayanam eva tat kurute
imaṃ stomam arhate jātavedasa iti jātavedasyaṃ samānodarkaṃ samānodarkaṃ vā etad ahar etasyāhno rūpam ahno rūpam
eṣa panthaitat karmaitad brahmaitat satyam
tasmān na pramādyet tan nātīyāt
na hy atyāyan pūrve ye 'tyāyaṃs te parābabhūvuḥ
tad uktam ṛṣiṇā
prajā ha tisro atyāyam īyur ny anyā arkam abhito viviśre
bṛhaddha tasthau bhuvaneṣv antaḥ pavamāno harita ā viveśeti
prajā ha tisro atyāyam īyur iti yā vai tā imāḥ prajās tisro atyāyam āyaṃs tānīmāni vayāṃsi vaṅgāvagadhāś cerapādāḥ
ny anyā arkam abhito viviśra iti tā imāḥ prajā arkam abhito niviṣṭā imam evāgnim
bṛhaddha tasthau bhuvaneṣv antar ity ada u eva bṛhad bhuvaneṣv antar asāv ādityaḥ
pavamāno harita ā viveśeti vāyur eva pavamāno diśo harita āviṣṭaḥ
uktham uktham iti vai prajā vadanti tad idam evoktham iyam eva pṛthivīto hīdaṃ sarvam uttiṣṭhati yad idaṃ kiñca
tasyāgnir arko 'nnam aśītayo 'nnena hīdaṃ sarvam aśnute
antarikṣam evoktham antarikṣaṃ vā anupatanty antarikṣam anudhāvayanti tasya vāyur arko 'nnam aśītayo 'nnena hīdaṃ sarvam aśnute
asāv eva dyaur uktham amutaḥpradānāddhīdaṃ sarvam uttiṣṭhati yad idaṃ kiñca tasyāsāv ādityo 'rko 'nnam aśītayo 'nnena hīdaṃ sarvam aśnute
ity adhidaivatam
athādhyātmam
puruṣa evoktham ayam eva mahān prajāpatir aham uktham asmīti vidyāt
tasya mukham evokthaṃ yathā pṛthivī tathā
tasya vāg arko 'nnam aśītayo 'nnena hīdaṃ sarvam aśnute
nāsike evokthaṃ yathāntarikṣaṃ tathā
tasya prāṇo 'rko 'nnam aśītayo 'nnena hīdaṃ sarvam aśnute
tad etad bradhnasya viṣṭapaṃ yad etan nāsikāyai vinatam iva
lalāṭam evokthaṃ yathā dyaus tathā
tasya cakṣur arko 'nnam aśītayo 'nnena hīdaṃ sarvam aśnute
samānam aśītayo 'dhyātmaṃ cādhidaivataṃ cānnam evānnena hīmāni sarvāṇi bhūtāni samanantī3ṃ annenemaṃ lokaṃ jayaty annenāmuṃ tasmāt samānam aśītayo 'dhyātmaṃ cādhidaivataṃ cānnam eva
tad idam annam annādam iyam eva pṛthivīto hīdaṃ sarvam uttiṣṭhati yad idaṃ kiñca
yaddha kiñcedaṃ prertā3i tad asau sarvam atti yad u kiñcātaḥ praitī3ṃ tad iyaṃ sarvam atti seyam ity ādyāttrī
attā ha vā ādyo bhavati
na tasyeśe yan nādyād yad vainaṃ nādyuḥ
atha atas retasaḥ sṛṣṭiḥ
prajāpateḥ retaḥ devāḥ
devānām retaḥ varṣam
varṣasya retaḥ oṣadhayaḥ
oṣadhīnām retaḥ annam
annasya retaḥ retaḥ
retasaḥ retaḥ prajāḥ
prajānām retaḥ hṛdayam
hṛdayasya retaḥ manaḥ
manasaḥ retaḥ vāc
vācaḥ retaḥ karma
tat idam karma kṛtam ayam puruṣaḥ brahmaṇaḥ lokaḥ
saḥ irā mayaḥ
yat hi irā mayaḥ tasmāt hiraṇmayaḥ
hiraṇmayaḥ ha vai amuṣmin loke sambhavati hiraṇmayaḥ sarvebhyaḥ bhūtebhyaḥ dadṛśe yaḥ evam veda
taṃ prapadābhyāṃ prāpadyata brahmemaṃ puruṣaṃ yat prapadābhyāṃ prāpadyata brahmemaṃ puruṣaṃ tasmāt prapade tasmāt prapade ity ācakṣate śaphāḥ khurā ity anyeṣāṃ paśūnām
tad ūrdhvam udasarpat tā ūrū abhavatām
uru gṛṇīhīty abravīt tad udaram abhavat
urv eva me kurv ity abravīt tad uro 'bhavat
udaraṃ brahmeti śārkarākṣyā upāsate hṛdayaṃ brahmety āruṇayo brahmāhaiva tā3i
ūrdhvaṃ tv evodasarpat tacchiro 'śrayata yacchiro 'śrayata tacchiro 'bhavat tacchirasaḥ śirastvam
tā etāḥ śīrṣañchriyaḥ śritāś cakṣuḥ śrotraṃ mano vāk prāṇaḥ
śrayante 'smiñchriyo ya evam etac chirasaḥ śirastvaṃ veda
tā ahiṃsantāham uktham asmy aham uktham asmīti
tā abruvan hantāsmāccharīrād utkrāmāma tad yasminn utkrānta idaṃ śarīraṃ patsyati tad ukthaṃ bhaviṣyatīti
vāg udakrāmad avadann aśnan pibann āstaiva
cakṣur udakrāmad apaśyann aśnan pibann āstaiva
śrotram udakrāmad aśṛṇvann aśnan pibann āstaiva
mana udakrāman mīlita ivāśnan pibann āstaiva
prāṇa udakrāmat tat prāṇa utkrānte 'padyata
tad aśīryatāśārītī3ṃ tac charīram abhavat taccharīrasya śarīratvam
śīryate ha vā asya dviṣan pāpmā bhrātṛvyaḥ parāsya dviṣan pāpmā bhrātṛvyo bhavati ya evaṃ veda
tā ahiṃsantaivāham uktham asmy aham uktham asmīti
tā abruvan hantedaṃ punaḥ śarīraṃ praviśāma tad yasmin naḥ prapanna idaṃ śarīram utthāsyati tad ukthaṃ bhaviṣyatīti
vāk prāviśad aśayad eva
cakṣuḥ prāviśad aśayad eva
śrotraṃ prāviśad aśayad eva
manaḥ prāviśad aśayad eva
prāṇaḥ prāviśat tat prāṇe prapanna udatiṣṭhat tad uktham abhavat
tad etad ukthā3ṃ prāṇa eva
prāṇa uktham ity eva vidyāt
taṃ devā abruvaṃs tvam uktham iti tvam idaṃ sarvam asi tava vayaṃ smas tvam asmākam asīti
tad apy etad ṛṣiṇoktam
tvam asmākaṃ tava smasīti
taṃ devāḥ prāṇayanta sa praṇītaḥ prātāyata prātāyītī3ṃ tat prātar abhavat samāgād itī3ṃ tat sāyam abhavad ahar eva prāṇo rātrir apānaḥ
vāg agniś cakṣur asāv ādityaś candramā mano diśaḥ śrotraṃ sa eṣa prahitāṃ saṃyogo 'dhyātmam imā devatā ada u āvir adhidaivatam ity etat tad uktaṃ bhavati
etaddha sma vai tad vidvān āha hiraṇyadan vaido na tasyeśe yan mahyaṃ na dadyur iti prahitāṃ vā aham adhyātmaṃ saṃyogaṃ niviṣṭaṃ vedaitaddha tat
anīśānāni ha vā asmai bhūtāni baliṃ haranti ya evaṃ veda
tat satyaṃ sad iti prāṇas tīty annaṃ yam ity asāv ādityas tad etat trivṛt trivṛd iva vai cakṣuḥ śuklaṃ kṛṣṇaṃ kanīniketi
sa yadi ha vā api mṛṣā vadati satyaṃ haivāsyoditaṃ bhavati ya evam etat satyasya satyatvaṃ veda
tasya vāk tantir nāmāni dāmāni tad asyedaṃ vācā tantyā nāmabhir dāmabhiḥ sarvaṃ sitaṃ sarvaṃ hīdaṃ nāmānī3ṃ sarvaṃ vācābhivadati
vahanti ha vā enaṃ tantisambaddhā ya evaṃ veda
tasyoṣṇig lomāni tvag gāyatrī triṣṭum māṃsam anuṣṭup snāvāny asthi jagatī paṅktir majjā prāṇo bṛhatī sa chandobhiś channo yac chandobhiś channas tasmāc chandāṃsīty ācakṣate
chādayanti ha vā enaṃ chandāṃsi pāpāt karmaṇo yasyāṃ kasyāṃcid diśi kāmayate ya evam etac chandasāṃ chandastvaṃ veda
tad uktam ṛṣiṇā
apaśyaṃ gopām ity eṣa vai gopā eṣa hīdaṃ sarvaṃ gopāyati
anipadyamānam iti na hy eṣa kadācana saṃviśati
ā ca parā ca pathibhiś carantam ity ā ca hy eṣa parā ca pathibhiś carati
sa sadhrīcīḥ sa viṣūcīr vasāna iti sadhrīcīś ca hy eṣa viṣūcīś ca vasta imā eva diśaḥ
ā varīvarti bhuvaneṣv antar ity eṣa hy antar bhuvaneṣv āvarīvarti
atho āvṛtāso 'vatāso na kartṛbhir iti sarvaṃ hīdaṃ prāṇenāvṛtam
so 'yam ākāśaḥ prāṇena bṛhatyā viṣṭabdhas tad yathāyam ākāśaḥ prāṇena bṛhatyā viṣṭabdha evaṃ sarvāṇi bhūtāny ā pipīlikābhyaḥ prāṇena bṛhatyā viṣṭabdhānīty evaṃ vidyāt
athāto vibhūtayo 'sya puruṣasya
tasya vācā sṛṣṭau pṛthivī cāgniś cāsyām oṣadhayo jāyante 'gnir enāḥ svadayatīdam āharatedam āharatety evam etau vācaṃ pitaraṃ paricarataḥ pṛthivī cāgniś ca
yāvad anu pṛthivī yāvad anv agnis tāvān asya loko bhavati nāsya tāval loko jīryate yāvad etayor na jīryate pṛthivyāś cāgneś ca ya evam etāṃ vāco vibhūtiṃ veda
prāṇena sṛṣṭāv antarikṣaṃ ca vāyuś cāntarikṣaṃ vā anu caranty antarikṣam anu śṛṇvanti vāyur asmai puṇyaṃ gandham āvahaty evam etau prāṇaṃ pitaraṃ paricarato 'ntarikṣaṃ ca vāyuś ca
yāvad anv antarikṣaṃ yāvad anu vāyus tāvān asya loko bhavati nāsya tāval loko jīryate yāvad etayor na jīryate 'ntarikṣasya ca vāyoś ca ya evam etāṃ prāṇasya vibhūtiṃ veda
cakṣuṣā sṛṣṭau dyauś cādityaś ca dyaur hāsmai vṛṣṭim annādyaṃ samprayacchaty ādityo 'sya jyotiḥ prakāśaṃ karoty evam etau cakṣuḥ pitaraṃ paricarato dyauś cādityaś ca
yāvad anu dyaur yāvad anv ādityas tāvān asya loko bhavati nāsya tāval loko jīryate yāvad etayor na jīryate divaś cādityasya ca ya evam etāṃ cakṣuṣo vibhūtiṃ veda
śrotreṇa sṛṣṭā diśaś ca candramāś ca digbhyo hainam āyantī3ṃ digbhyo viśṛṇoti candramā asmai pūrvapakṣāparapakṣān vicinoti puṇyāya karmaṇa evam ete śrotraṃ pitaraṃ paricaranti diśaś ca candramāś ca
yāvad anu diśo yāvad anu candramās tāvān asya loko bhavati nāsya tāval loko jīryate yāvad eteṣāṃ na jīryate diśāṃ ca candramasaś ca ya evam etāṃ śrotrasya vibhūtiṃ veda
manasā sṛṣṭā āpaś ca varuṇaś cāpo hāsmai śraddhāṃ saṃnamante puṇyāya karmaṇe varuṇo 'sya prajāṃ dharmeṇa dādhāraivam ete manaḥ pitaraṃ paricaranty āpaś ca varuṇaś ca
yāvad anv āpo yāvad anu varuṇas tāvān asya loko bhavati nāsya tāval loko jīryate yāvad eteṣāṃ na jīryate 'pāṃ ca varuṇasya ca ya evam etāṃ manaso vibhūtiṃ veda
āpā3 ity āpa iti tad idam āpa evedaṃ vai mūlam adas tūlam ayaṃ pitaite putrā yatra ha kva ca putrasya tat pitur yatra vā pitus tad vā putrasyety etat tad uktaṃ bhavati
etaddha sma vai tad vidvān āha mahidāsa aitareya āhaṃ māṃ devebhyo veda o mad devān vedetaḥpradānā hy eta itaḥ saṃbhṛtā iti
sa eṣa giriś cakṣuḥ śrotraṃ mano vāk prāṇas taṃ brahmagirir ity ācakṣate
girati ha vai dviṣantaṃ pāpmānaṃ bhrātṛvyaṃ parāsya dviṣan pāpmā bhrātṛvyo bhavati ya evaṃ veda
sa eṣo 'suḥ sa eṣa prāṇaḥ sa eṣa bhūtiś cābhūtiś ca
taṃ bhūtir iti devā upāsāṃcakrire te babhūvus tasmāddhāpyetarhi supto bhūr bhūr ity eva praśvasiti
abhūtir ity asurās te ha parābabhūvuḥ
bhavaty ātmanā parāsya dviṣan pāpmā bhrātṛvyo bhavati ya evam veda
sa eṣa mṛtyuś caivāmṛtaṃ ca
tad uktam ṛṣiṇā
apāṅ prāṅ eti svadhayā gṛbhīta ity apānena hy ayaṃ yataḥ prāṇo na parāṅ bhavati
amartyo martyenā sayonir ity etena hīdaṃ sarvaṃ sayoni martyāni hīmāni śarīrāṇī3ṃ amṛtaiṣā devatā
tā śaśvantā viṣūcīnā viyantā ny anyaṃ cikyur na ni cikyur anyam iti nicinvanti haivemāni śarīrāṇī3ṃ amṛtaivaiṣā devatā
amṛto ha vā amuṣmiṃl loke sambhavaty amṛtaḥ sarvebhyo bhūtebhyo dadṛśe ya evaṃ veda ya evaṃ veda
eṣa imaṃ lokam abhyārcat puruṣarūpeṇa ya eṣa tapati prāṇo vāva tad abhyārcat prāṇo hy eṣa ya eṣa tapati
taṃ śataṃ varṣāṇy abhyārcat tasmācchataṃ varṣāṇi puruṣāyuṣo bhavanti taṃ yac chataṃ varṣāṇy abhyārcat tasmācchatarcinas tasmāc chatarcina ity ācakṣata etam eva santam
sa idaṃ sarvaṃ madhyato dadhe yad idaṃ kiñca sa yad idaṃ sarvaṃ madhyato dadhe yad idaṃ kiñca tasmān mādhyamās tasmān mādhyamā ity ācakṣata etam eva santam
prāṇo vai gṛtso 'pāno madaḥ sa yat prāṇo gṛtso 'pāno madas tasmād gṛtsamadas tasmād gṛtsamada ity ācakṣata etam eva santam
tasyedaṃ viśvaṃ mitram āsīd yad idaṃ kiñca tad yad asyedaṃ viśvaṃ mitram āsīd yad idaṃ kiñca tasmād viśvāmitras tasmād viśvāmitra ity ācakṣata etam eva santam
taṃ devā abruvann ayaṃ vai naḥ sarveṣāṃ vāma iti taṃ yad devā abruvann ayaṃ vai naḥ sarveṣāṃ vāma iti tasmād vāmadevas tasmād vāmadeva ity ācakṣata etam eva santam
sa idaṃ sarvaṃ pāpmano 'trāyata yad idaṃ kiñca sa yad idaṃ sarvaṃ pāpmano 'trāyata yad idaṃ kiñca tasmād atrayas tasmād atraya ity ācakṣata etam eva santam
eṣa u eva bibhradvājaḥ prajā vai vājas tā eṣa bibharti yad bibharti tasmād bharadvājas tasmād bharadvāja ity ācakṣata etam eva santam
taṃ devā abruvann ayaṃ vai naḥ sarveṣāṃ vasiṣṭha iti taṃ yad devā abruvann ayaṃ vai naḥ sarveṣāṃ vasiṣṭha iti tasmād vasiṣṭhas tasmād vasiṣṭha ity ācakṣata etam eva santam
sa idaṃ sarvam abhiprāgād yad idaṃ kiñca sa yad idaṃ sarvam abhiprāgād yad idaṃ kiñca tasmāt pragāthās tasmāt pragāthā ity ācakṣata etam eva santam
sa idaṃ sarvam abhyapavayata yad idaṃ kiñca sa yad idaṃ sarvam abhyapavayata yad idaṃ kiñca tasmāt pāvamānyas tasmāt pāvamānya ity ācakṣata etam eva santam
so 'bravīd aham idaṃ sarvam asāni yac ca kṣudraṃ yac ca mahad iti te kṣudrasūktāś cābhavan mahāsūktāś ca tasmāt kṣudrasūktās tasmāt kṣudrasūktā ity ācakṣata etam eva santam
sūktaṃ batāvocateti tat sūktam abhavat tasmāt sūktaṃ tasmāt sūktam ity ācakṣata etam eva santam
eṣa vā ṛg eṣa hy ebhyaḥ sarvebhyo bhūtebhyo 'rcata sa yad ebhyaḥ sarvebhyo bhūtebhyo 'rcata tasmād ṛk tasmād ṛg ity ācakṣata etam eva santam
eṣa vā ardharca eṣa hy ebhyaḥ sarvebhyo 'rdhebhyo 'rcata sa yad ebhyaḥ sarvebhyo 'rdhebhyo 'rcata tasmād ardharcas tasmād ardharca ity ācakṣata etam eva santam
eṣa vai padam eṣa hīmāni sarvāṇi bhūtāni pādi sa yad imāni sarvāṇi bhūtāni pādi tasmāt padaṃ tasmāt padam ity ācakṣata etam eva santam
eṣa vā akṣaram eṣa hy ebhyaḥ sarvebhyo bhūtebhyaḥ kṣarati na cainam atikṣaranti sa yad ebhyaḥ sarvebhyo bhūtebhyaḥ kṣarati na cainam atikṣaranti tasmād akṣaraṃ tasmād akṣaram ity ācakṣata etam eva santam
tā vā etāḥ sarvā ṛcaḥ sarve vedāḥ sarve ghoṣā ekaiva vyāhṛtiḥ prāṇa eva prāṇa ṛca ity eva vidyāt
viśvāmitraṃ hy etad ahaḥ śaṃsiṣyantam indra upaniṣasāda
sa hānnam ity abhivyāhṛtya bṛhatīsahasraṃ śaśaṃsa tenendrasya priyaṃ dhāmopeyāya
tam indra uvāca ṛṣe priyaṃ vai me dhāmopāgāḥ sa vā ṛṣe dvitīyaṃ śaṃseti
sa hānnam ity evābhivyāhṛtya bṛhatīsahasraṃ śaśaṃsa tenendrasya priyaṃ dhāmopeyāya
tam indra uvāca ṛṣe priyaṃ vai me dhāmopāgāḥ sa vā ṛṣe tṛtīyaṃ śaṃseti
sa hānnam ity evābhivyāhṛtya bṛhatīsahasraṃ śaśaṃsa tenendrasya priyaṃ dhāmopeyāya
tam indra uvāca ṛṣe priyaṃ vai me dhāmopāgā varaṃ te dadāmīti
sa hovāca tvām eva jānīyām iti
tam indra uvāca prāṇo vā aham asmy ṛṣe prāṇas tvaṃ prāṇaḥ sarvāṇi bhūtāni prāṇo hy eṣa ya eṣa tapati sa etena rūpeṇa sarvā diśo viṣṭo 'smi tasya me 'nnaṃ mitraṃ dakṣiṇaṃ tad vaiśvāmitram eṣa tapann evāsmīti hovāca
tad vā idaṃ bṛhatīsahasraṃ sampannaṃ tasya tāni vyañjanāni taccharīraṃ yo ghoṣaḥ sa ātmā ya ūṣmāṇaḥ sa prāṇaḥ
etaddha sma vai tad vidvān vasiṣṭho vasiṣṭho babhūva tata etan nāmadheyaṃ lebhe
etad u haivendro viśvāmitrāya provācaitad u haivendro bharadvājāya provāca tasmāt sa tena bandhunā yajñeṣu hūyate
tad vā idaṃ bṛhatīsahasraṃ sampannaṃ tasya vā etasya bṛhatīsahasrasya sampannasya ṣaṭtriṃśatam akṣarāṇāṃ sahasrāṇi bhavanti tāvanti śatasaṃvatsarasyāhnāṃ sahasrāṇi bhavanti vyañjanair eva rātrīr āpnuvanti svarair ahāni
tad vā idaṃ bṛhatīsahasraṃ sampannaṃ tasya vā etasya bṛhatīsahasrasya sampannasya parastāt prajñāmayo devatāmayo brahmamayo 'mṛtamayaḥ sambhūya devatā apyeti ya evaṃ veda
tad yo 'haṃ so 'sau yo 'sau so 'ham
tad uktam ṛṣiṇā
sūrya ātmā jagatas tasthuṣaś ceti
etad u haivopekṣetopekṣeta
yo ha vā ātmānaṃ pañcavidham ukthaṃ veda yasmād idaṃ sarvam uttiṣṭhati sa saṃprativit
pṛthivī vāyur ākāśa āpo jyotīṃṣīty eṣa vā ātmokthaṃ pañcavidham etasmāddhīdaṃ sarvam uttiṣṭhaty etam evāpyeti
ayanaṃ ha vai samānānāṃ bhavati ya evaṃ veda
tasmin yo 'nnaṃ cānnādaṃ ca vedāhāsminn annādo jāyate bhavaty asyānnam
āpaś ca pṛthivī cānnam etanmayāni hy annāni bhavanti jyotiś ca vāyuś cānnādam etābhyāṃ hīdaṃ sarvam annam atty āvapanam ākāśa ākāśe hīdaṃ sarvaṃ samopyate
āvapanaṃ ha vai samānānāṃ bhavati ya evaṃ veda
tasmin yo 'nnaṃ cānnādaṃ ca vedāhāsminn annādo jāyate bhavaty asyānnam
oṣadhivanaspatayo 'nnaṃ prāṇabhṛto 'nnādam oṣadhivanaspatīn hi prāṇabhṛto 'danti
teṣāṃ ya ubhayatodantāḥ puruṣasyānu vidhāṃ vihitās te 'nnādā annam itare paśavas tasmāt ta itarān paśūn adhīva caranty adhīva hy anne 'nnādo bhavati
adhīva ha samānānāṃ jāyate ya evaṃ veda
tasya ya ātmānam āvistarāṃ vedāśnute hāvir bhūyaḥ
oṣadhivanaspatayo yac ca kiṃca prāṇabhṛt sa ātmānam āvistarāṃ veda
oṣadhivanaspatiṣu hi raso dṛśyate cittaṃ prāṇabhṛtsu
prāṇabhṛtsu tv evāvistarām ātmā teṣu hi raso 'pi dṛśyate na cittam itareṣu
puruṣe tv evāvistarām ātmā sa hi prajñānena saṃpannatamo vijñātaṃ vadati vijñātaṃ paśyati veda śvastanaṃ veda lokālokau martyenāmṛtam īpsaty evaṃ sampannaḥ
athetareṣāṃ paśūnām aśanāpipāse evābhivijñānaṃ na vijñātaṃ vadanti na vijñātaṃ paśyanti na viduḥ śvastanaṃ na lokālokau ta etāvanto bhavanti yathāprajñaṃ hi saṃbhavāḥ
sa eṣa puruṣaḥ samudraḥ sarvaṃ lokam ati
yaddha kiñcāśnute 'ty enaṃ manyate yady antarikṣalokam aśnute 'ty enaṃ manyate yady amuṃ lokam aśnuvītāty evainaṃ manyeta
sa eṣa puruṣaḥ pañcavidhas tasya yad uṣṇaṃ taj jyotir yāni khāni sa ākāśo 'tha yal lohitaṃ śleṣmā retas tā āpo yaccharīraṃ sā pṛthivī yaḥ prāṇaḥ sa vāyuḥ
sa eṣa vāyuḥ pañcavidhaḥ prāṇo 'pāno vyāna udānaḥ samānaḥ
tā etā devatāḥ prāṇāpānayor eva niviṣṭāś cakṣuḥ śrotraṃ mano vāg iti prāṇasya hy anv apāyam etā apiyanti
sa eṣa vācaś cittasyottarottarikramo yad yajñaḥ
sa eṣa yajñaḥ pañcavidho 'gnihotraṃ darśapūrṇamāsau cāturmāsyāni paśuḥ somaḥ
sa eṣa yajñānāṃ sampannatamo yat soma etasmin hy etāḥ pañca vidhā adhigamyante yat prāk savanebhyaḥ saikā vidhā trīṇi savanāni yad ūrdhvaṃ sā pañcamī
yo ha vai yajñe yajñaṃ vedāhany ahar deveṣu devam adhyūḍhaṃ sa saṃprativit
eṣa vai yajñe yajño 'hany ahar deveṣu devo 'dhyūḍho yad etan mahad uktham
tad etat pañcavidhaṃ trivṛt pañcadaśaṃ saptadaśam ekaviṃśaṃ pañcaviṃśam iti stomato gāyatraṃ rathantaraṃ bṛhad bhadraṃ rājanam iti sāmato gāyatry uṣṇig bṛhatī triṣṭub dvipadeti chandastaḥ śiro dakṣiṇaḥ pakṣa uttaraḥ pakṣaḥ puccham ātmety ākhyānam
pañcakṛtvaḥ prastauti pañcakṛtva udgāyati pañcakṛtvaḥ pratiharati pañcakṛtva upadravati pañcakṛtvo nidhanam upayanti tat stobhasahasraṃ bhavati
evaṃ hy etāḥ pañca vidhā anuśasyante yat prāk tṛcāśītibhyaḥ saikā vidhā tisras tṛcāśītayo yad ūrdhvaṃ sā pañcamī
tad etat sahasraṃ tat sarvaṃ tāni daśa daśeti vai sarvam etāvatī hi saṃkhyā daśa daśatas tacchataṃ daśa śatāni tat sahasraṃ tat sarvam
tāni trīṇi chandāṃsi bhavanti tredhāvihitaṃ vā idam annam aśanaṃ pānaṃ khādas tad etair āpnoti
tad vā idaṃ bṛhatīsahasraṃ sampannam
taddhaitad eke nānāchandasāṃ sahasraṃ pratijānate kim anyat sad anyad brūyāmeti
triṣṭupsahasram eke jagatīsahasram eke 'nuṣṭupsahasram eke
tad uktam ṛṣiṇā
anuṣṭubham anu carcūryamāṇam indraṃ ni cikyuḥ kavayo manīṣeti
vāci vai tad aindraṃ prāṇaṃ nyacāyann ity etat tad uktaṃ bhavati
sa heśvaro yaśasvī kalyāṇakīrtir bhavitor īśvaro ha tu purāyuṣaḥ praitor iti ha smāhākṛtsno hy eṣa ātmā yad vāg abhi hi prāṇena manase 'syamāno vācā nānubhavati
bṛhatīm abhisaṃpādayed eṣa vai kṛtsna ātmā yad bṛhatī
so 'yam ātmā sarvataḥ śarīraiḥ parivṛtas tad yathāyam ātmā sarvataḥ śarīraiḥ parivṛta evam eva bṛhatī sarvataś chandobhiḥ parivṛtā
madhyaṃ hy eṣām aṅgānām ātmā madhyaṃ chandasāṃ bṛhatī
sa heśvaro yaśasvī kalyāṇakīrtir bhavitor īśvaro ha tu purāyuṣaḥ praitor iti ha smāha kṛtsno hy eṣa ātmā yad bṛhatī tasmād bṛhatīm evābhisaṃpādayet
tad vā idaṃ bṛhatīsahasraṃ sampannaṃ tasya vā etasya bṛhatīsahasrasya sampannasyaikādaśānuṣṭubhāṃ śatāni bhavanti pañcaviṃśatiś cānuṣṭubha āttaṃ vai bhūyasā kanīyaḥ
tad uktam ṛṣiṇā
vācam aṣṭāpadīm aham ity aṣṭau hi caturakṣarāṇi bhavanti
navasraktim iti bṛhatī saṃpadyamānā navasraktiḥ
ṛtaspṛśam iti satyaṃ vai vāg ṛcā spṛṣṭā
indrāt pari tanvaṃ mama iti tad yad evaitad bṛhatīsahasram anuṣṭupsampannaṃ bhavati tasmāt tad aindrāt prāṇād bṛhatyai vācam anuṣṭubhaṃ tanvaṃ saṃnirmimīte
sa vā eṣa vācaḥ paramo vikāro yad etan mahad ukthaṃ tad etat pañcavidhaṃ mitam amitaṃ svaraḥ satyānṛte iti
ṛg gāthā kumbyā tan mitaṃ yajur nigado vṛthāvāk tad amitaṃ sāmātho yaḥ kaś ca geṣṇaḥ saḥ svara o3m iti satyaṃ nety anṛtam
tad etat puṣpaṃ phalaṃ vāco yat satyaṃ sa heśvaro yaśasvī kalyāṇakīrtir bhavitoḥ puṣpaṃ hi phalaṃ vācaḥ satyaṃ vadati
athaitan mūlaṃ vāco yad anṛtaṃ tad yathā vṛkṣa āvirmūlaḥ śuṣyati sa udvartata evam evānṛtaṃ vadann āvirmūlam ātmānaṃ karoti sa śuṣyati sa udvartate
tasmād anṛtaṃ na vaded dayeta tv enena
parāg vā etad riktam akṣaraṃ yad etad o3m iti tad yat kiñcom ity āhātraivāsmai tad ricyate sa yat sarvam oṃ kuryād riñcyād ātmānaṃ sa kāmebhyo nālaṃ syāt
athaitat pūrṇam abhyātmaṃ yan neti
sa yat sarvaṃ neti brūyāt pāpikāsya kīrtir jāyeta sainaṃ tatraiva hanyāt
tasmāt kāla eva dadyāt kāle na dadyāt tat satyānṛte mithunīkaroti tayor mithunāt prajāyate bhūyān bhavati
yo vai tāṃ vācaṃ veda yasyā eṣa vikāraḥ sa saṃprativit
akāro vai sarvā vāk saiṣā sparśoṣmabhir vyajyamānā bahvī nānārūpā bhavati
tasyai yad upāṃśu sa prāṇo 'tha yad uccais taccharīraṃ tasmāt tat tira iva tira iva hy aśarīram aśarīro hi prāṇo 'tha yad uccais tac charīraṃ tasmāt tad āvir āvir hi śarīram
tad vā idaṃ bṛhatīsahasraṃ sampannaṃ tad yaśaḥ sa indraḥ sa bhūtānām adhipatiḥ
sa ya evam etam indraṃ bhūtānām adhipatiṃ veda visrasā haivāsmāl lokāt praitīti ha smāha mahidāsa aitareyaḥ pretyendro bhūtvaiṣu lokeṣu rājati
tad āhur yad anena rūpeṇāmuṃ lokam abhisaṃbhavatī3ṃ atha kena rūpeṇemaṃ lokam ābhavatī3ṃ
tad yad etat striyāṃ lohitaṃ bhavaty agnes tad rūpaṃ tasmāt tasmān na bībhatsetātha yad etat puruṣe reto bhavaty ādityasya tad rūpaṃ tasmāt tasmān na bībhatseta
so 'yam ātmemam ātmānam amuṣmā ātmane samprayacchaty asāv ātmāmum ātmānam imasmā ātmane samprayacchati tāv anyonyam abhisaṃbhavato 'nenāha rūpeṇāmuṃ lokam abhisaṃbhavaty amuno rūpeṇemaṃ lokam ābhavati
tatraite ślokāḥ
yad akṣaraṃ pañcavidhaṃ sameti
yujo yuktā abhi yat saṃvahanti
satyasya satyam anu yatra yujyate
tatra devāḥ sarva ekaṃ bhavanti
yad akṣarād akṣaram eti yuktam
yujo yuktā abhi yat saṃvahanti
satyasya satyam anu yatra yujyate
tatra devāḥ sarva ekaṃ bhavanti
yad vāca om iti yac ca neti
yac cāsyāḥ krūraṃ yad u colbaṇiṣṇu
tad viyūyā kavayo anvavindan
nāmāyattā samatṛpyañchrute 'dhi
yasmin nāmā samatṛpyañchrute 'dhi
tatra devāḥ sarvayujo bhavanti
tena pāpmānam apahatya brahmaṇā
svargaṃ lokam apyeti vidvān
nainaṃ vācā striyaṃ bruvan
nainam astrīpumān bruvan
pumāṃsaṃ na bruvann enam
vadan vadati kaścana
a iti brahma tatrāgatam aham iti
tad vā idaṃ bṛhatīsahasraṃ sampannaṃ tasya vā etasya bṛhatīsahasrasya sampannasya ṣaṭtriṃśatam akṣarāṇāṃ sahasrāṇi bhavanti tāvanti puruṣāyuṣo 'hnāṃ sahasrāṇi bhavanti
jīvākṣareṇaiva jīvāhar āpnoti jīvāhnā jīvākṣaram iti
anakāmamāro 'tha devarathas tasya vāg uddhiḥ śrotre pakṣasī cakṣuṣī yukte manaḥ saṃgrahītā tad ayaṃ prāṇo 'dhitiṣṭhati
tad uktam ṛṣiṇā
ā tena yātaṃ manaso javīyasā nimiṣaś cij javīyaseti javīyaseti
athātaḥ saṃhitāyā upaniṣat
pṛthivī pūrvarūpaṃ dyaur uttararūpaṃ vāyuḥ saṃhiteti māṇḍūkeya ākāśaḥ saṃhitety asya mākṣavyo vedayāṃcakre
sa hāviparihṛto mene na me 'sya putreṇa samagād iti
samāne vai tat parihṛto mena ity āgastyaḥ samānaṃ hy etad bhavati vāyuś cākāśaś ca
ity adhidaivatam
athādhyātmam
vāk pūrvarūpaṃ mana uttararūpaṃ prāṇaḥ saṃhiteti śūravīro māṇḍūkeyaḥ
atha hāsya putra āha jyeṣṭho manaḥ pūrvarūpaṃ vāg uttararūpaṃ manasā vā agre saṃkalpayaty atha vācā vyāharati tasmān mana eva pūrvarūpaṃ vāg uttararūpaṃ prāṇas tv eva saṃhiteti
samānam enayor atra pituś ca putrasya ca
sa eṣo 'śvarathaḥ praṣṭivāhano manovākprāṇasaṃhataḥ
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti
iti nu māṇḍūkeyānām
mahāvratasya pañcaviṃśatim sāmidhenyaḥ
ekaviṃśatau prāk upottamāyāḥ samidhā agnim iti catasraḥ
vaiśvakarmaṇaḥ ṛṣabhaḥ upālambhanīyaḥ upāṃśu
ājya prauge viśvajitaḥ
hotrāḥ caturviṃśāt
īṅkhayantīḥ apasyuvaḥ iti ca brāhmaṇācchaṃsī āvapeta prātaḥsavane tīvrasya abhivayasaḥ asya pāhi iti mādhyandine
trikadrukeṣu mahiṣaḥ yava āśiram iti stotriyaḥ
ā indra yāhi upa naḥ parāvataḥ indrāya hi dyauḥ asuraḥ anamnata pra u su asmai puroratham iti atas anurūpaḥ
caturviṃśāt marutvatīyasya ātānaḥ
asat su me jaritar sa abhivegaḥ piba somam abhi yam ugra tardaḥ kayā śubhā savayasaḥ sanīḍāḥ marutvāṁ indra vṛṣabhaḥ raṇāya janiṣṭhāḥ ugraḥ sahase turāya iti marutvatīyam
sthite marutvatīye hotā visaṃsthita saṃcareṇa niṣkramya āgnīdhrīye tisraḥ ājya āhutīḥ juhoti audumbareṇa sruveṇa anu mām indraḥ anu mām bṛhaspatiḥ anu somaḥ anu vāc devī āvīt anu mām mitrāvaruṇau iha āvatām anu dyāvāpṛthivī pūrva hūtau ādityāḥ mā viśve avantu devāḥ sapta rājānaḥ ye uda abhiṣiktāḥ vāyuḥ pūṣā varuṇaḥ somaḥ agniḥ sūryaḥ nakṣatraiḥ avatu iha mā nu pitaraḥ mā viśvam idam ca bhūtam pṛśni mātaraḥ marutaḥ su arkāḥ ye agni jihvāḥ uta vā yajatrāḥ te naḥ devāḥ su havāḥ śarma yacchata iti
dakṣiṇe mārjālīye daśa sruci uttamām caturgṛhītam pūrvam avadāya uttaratas agneḥ upanidhāya
viharaṇa prabhṛti madhyandine mārjālīyaḥ jāgaritaḥ bhavati
tasmin parivṛte juhoti prāc dvāre vā udak dvāre vā prāc udak dvāre vā agniḥ iva an ādhṛṣyaḥ pṛthivī iva suṣadā bhūyāsam antarikṣam iva an āpyam dyauḥ iva an ādhṛṣyaḥ bhūyāsam sūryaḥ iva aprati manaḥ iva apūrvam vāyuḥ iva śloka bhūḥ bhūyāsam ahar iva svam rātriḥ iva priyaḥ bhūyāsam gāvaḥ iva punarbhuvaḥ mithunam iva marīcayaḥ bhūyāsam āpaḥ iva rasaḥ oṣadhayaḥ iva rūpam bhūyāsam annam iva vibhu yajñaḥ iva prabhuḥ bhūyāsam brahmā iva loke kṣatram iva śriyām bhūyāsam yat agne eṣā samitiḥ bhavāti iti
atra vibhajātha vītha iti trīṇi an anvṛcam
atra tiṣṭhan ādityam upatiṣṭhate paryāvṛtte pradakṣiṇam āvṛttyā etaiḥ ca eva a svāhākāraiḥ ehi eva idam madhu idam madhu imam tīvra sutam piba idam madhu idam madhu iti ca
preṣyāḥ saṃśāsti pūrṇa kumbhāḥ tisraḥ avamāḥ ṣaḍ uttamāḥ imam dhiṣṇyam uda kumbham ca tris pradakṣiṇam parivrajātha dakṣiṇaiḥ pāṇibhiḥ dakṣiṇān ūrūn āghnānāḥ ehi eva idam madhu idam madhu iti vadatyaḥ
upākṛte stotre traidham ninaya atha atra uttare ca mārjālīye śeṣam antarvedi iti
pradakṣiṇam agnim niṣkramya agreṇa yūpam purastāt pratyak mukhaḥ tiṣṭhan agneḥ śiraḥ upatiṣṭhate namaḥ te gāyatrāya yat te śiraḥ iti
tena eva yathetam pratyetya dakṣiṇam udak mukhaḥ pakṣam namaḥ te rāthantarāya yaḥ te dakṣiṇaḥ pakṣaḥ iti
apareṇa agni puccham atikramya prāc mukhaḥ uttaram namaḥ te bṛhate yaḥ te uttaraḥ pakṣaḥ iti
paścāt prāṅ puccham namaḥ te bhadrāya yat te puccham yā te pratiṣṭhā
dakṣiṇatas pucchasya ātmānam namaḥ te rājanāya yaḥ te ātmā iti
yathetam sadaḥ prasarpati
purastāt preṅkhaḥ upakﾱptaḥ bhavati
sthūṇe rajjū vīvadhaḥ iti etat prakṣālya tīrthena prapādya uttareṇa āgnīdhrīyam parivrajya pūrvayā dvārā sadaḥ sarvān dhiṣṇyān uttareṇa
audumbarāṇi kāṣṭhāni preṅkhasya bhavanti pālāśāni miśrāṇi vā
trīṇi phalakāni ubhayatas taṣṭāni dve vā sūcyaḥ ca tāvatyaḥ
iṣu mātraḥ prāṅ preṅkhaḥ nimuṣṭikaḥ tiryaṅ
udak agraḥ prāc agrābhyām sūcībhyām samutaḥ
dakṣiṇa uttare sthūṇe nikhāya abhitas hotṛṣadanam vīvadham atyādadhāti āsya saṃmitam kartuḥ
kuṣṭhāsu chidrāṇi preṅkhasya bhavanti
rajjubhyām ūrdhvam udvayati dakṣiṇatas dakṣiṇayā uttaratas savyayā
dārbhye tri guṇe syātām savya dakṣiṇe pañca vyāyāme dviguṇe
vīvadhe tris pradakṣiṇam paryasya ūrdhva granthim niṣṭarkyam badhnāti
śākhābhiḥ bṛsībhiḥ vā paryṛṣanti a prakampi
catur aṅgulena eṣa vibhūmaḥ preṅkhaḥ syāt muṣṭi mātreṇa vā
dakṣiṇatas udāhitataraḥ samaḥ vā
pada mātre dhiṣṇyāt
niṣṭhite preṅkhe hotā vāṇam audumbaram śata tantum ubhābhyām parigṛhya uttaratas upohate yathā vīṇām
saptabhiḥ chandobhiḥ catur uttaraiḥ sthānāni asya ūrdhvam udgṛhṇīyāt daśabhiḥ vā gāyatreṇa tvā chandasā udūhāmi auṣṇihena tvā ānuṣṭubhena tvā bārhatena tvā pāṅktena tvā traiṣṭubhena tvā jāgatena tvā vairājena tvā dvaipadena tvā atichandasā tvā iti
chandāṃsi anukramya sthānānām anuparikramaṇam
audumbaryā ārdrayā śākhayā sa palāśayā mūla deśena vāṇam tris ūrdhvam ullikhati prāṇāya tvā apānāya tvā vyānāya tvā ullikhāmi iti
anyebhyaḥ api kāmebhyaḥ punar api na tu ullikhāmi iti brūyāt
atha enam sa śākham chandogebhyaḥ prayacchati
bhūtebhyaḥ tvā iti paśca arddhe phalake pāṇī pratiṣṭhāpayati
prāṇam anu preṅkhasva iti prāñcam preṅkham praṇayati vyānam anu vīṅkhasva iti tiryañcam apānam anu īṅkhasva iti abhyātmam
bhūḥ bhuvaḥ svar iti japati
prāṇāya tvā iti prāñcam eva vyānāya tvā iti tiryañcam apānāya tvā iti abhyātmam
vasavaḥ tvā gāyatreṇa chandasā ārohantu tān anu ārohāmi iti paśca arddhe phalake aratnī pratiṣṭhāpayati
atha pūrvam phalakam nānā pāṇibhyām abhipadyeta yathā ahiḥ srapsyan
madhyamam chubukena upaspṛśet dvayoḥ vā saṃdhim
rudrāḥ tvā traiṣṭubhena chandasā ārohantu tān anu ārohāmi iti dakṣiṇam sakthi atiharati ādityāḥ tvā jāgatena chandasā ārohantu tān anu ārohāmi iti savyam
viśve tvā devāḥ ānuṣṭubhena chandasā ārohantu tān anu ārohāmi iti samārohati
paścāt svasya dhiṣṇyasya dakṣiṇam pādam prāñcam pratiṣṭhāpayati atha savyam yadā itaraḥ śrāmyet atha itaram yadā itaraḥ atha itaram
na ubhau vibhūmau kuryāt
kūrcān hotrakāḥ samārohanti brahmā ca audumbarīm āsandīm udgātā
yadi kasmaicid avaśya karmaṇe jigamiṣet ādiśya pālam prāṅ avaruhya caritvā tam artham evam eva a japayā āvṛtā ārohet
prastotāraṃ saṃśāsti pañcaviṃśasya stomasya tisṛṣv ardhatṛtīyāsv ardhatrayodaśāsu vā pariśiṣṭāsu prathamaṃ pratihāraṃ prabrūtād iti
ardhatrayodaśāsu pravācayateti jātūkarṇyaḥ
prokte japati suparṇo 'si garutmān premāṃ vācaṃ vadiṣyāmi bahu vadiṣyantīṃ bahu patiṣyantīṃ bahu kariṣyantīṃ bahu saniṣyantīṃ bahor bhūyaḥ kariṣyantīṃ svar gacchantīṃ svar vadiṣyantīṃ svaḥ patiṣyantīṃ svaḥ kariṣyantīṃ svaḥ saniṣyantīṃ svar imaṃ yajñaṃ vakṣyantīṃ svar māṃ yajamānaṃ vakṣyantīm iti
dīkṣite yajamānaśabdo nādīkṣite
svar amum iti yo 'sya priyaḥ syān na tu vakṣyantīm iti brūyāt
ukthavīryāṇi ca
saṃ prāṇo vācā sam ahaṃ vācā saṃ cakṣur manasā sam ahaṃ manasā saṃ śrotram ātmanā sam aham ātmanā mayi mahān mayi bhargo mayi bhago mayi bhujo mayi stobho mayi stomo mayi śloko mayi ghoṣo mayi yaśo mayi śrīr mayi kīrtir mayi bhuktir iti
āhūya vāg iti japati
traya āhāvāḥ śastrāder nividaḥ paridhānīyāyā iti
śabdān adhvaryavaḥ kārayanti
etasminn ahani prabhūtam annaṃ dadyāt
rājaputreṇa carma vyādhayanty āghnanti bhūmidundubhiṃ patnyaś ca kāṇḍavīṇā bhūtānāṃ ca maithunaṃ brahmacāripuṃścalyoḥ saṃpravādo 'nekena sāmnā niṣkevalyāya stuvate rājanastotriyeṇa pratipadyate
tad id āsa bhuvaneṣu jyeṣṭhaṃ tāṃ su te kīrtiṃ maghavan mahitvā bhūya id vāvṛdhe vīryāya
nṛṇām u tvā nṛtamaṃ gīrbhir ukthair iti tisraḥ
atra haike svādoḥ svādīyaḥ svādunā sṛjā sam adaḥ su madhu madhunābhi yodhīr ity ātmana ete pade uddhṛtya pakṣapade pratyavadadhāty aśvāyanto maghavann indra vājino gām aśvaṃ rathyam indra saṃ kirety etayoś ca sthāna itare
śriyam aha gor aśvam ātman dhatte saṃ pakṣayoḥ patanāya
nadaṃ va odatīnām ity etayaitāni vyatiṣajati pādaiḥ pādān bṛhatīkāraṃ nadavanty uttarāṇi prathamāyāṃ ca puruṣākṣarāṇy upadadhāti pādeṣv ekaikam avasāne tṛtīyavarjaṃ sa khalu viharati
api nidarśanāyodāhariṣyāmaḥ
tad id āsa bhuvaneṣu jyeṣṭham pu
nadaṃ va odatīnām
yato jajña ugras tveṣanṛmṇo ru
nadaṃ yoyuvatīno3m
sadyo jajñāno ni riṇāti śatrūn
patiṃ vo aghnyānām
anu yaṃ viśve madanty ūmāḥ ṣo
dhenūnām iṣudhyaso3m iti
evam etāṃ triḥ
anyāsu cet samāmnātāsu rājanena sāmnā stuvīran yathāsthānaṃ tā ihaivemāḥ
asamāmnātāsu cet stuvīran samāmnātasya tāvatīr uddhṛtya tatra tāḥ śaṃsed iho evemāḥ
anyāsu cet prāk sūdadohasas tāḥ
tad id āsety etadādi śastram
avihṛtaś cātra pratigaraḥ
tā asya sūdadohasa ity etadādiḥ sūdadohāḥ sūdadohāḥ
grīvāḥ
yasyedam ārajas tujo yujo vanaṃ sahaḥ
indrasya rantyaṃ bṛhat
nādhṛṣa ā dadharṣa dādhṛṣāṇaṃ dhṛṣitaṃ śavaḥ
purā yad īm ati vyathir indrasya dhṛṣitaṃ sahaḥ
sa no dadātu taṃ rayiṃ rayim piśaṅgasaṃdṛśam
indraḥ patis tavastamo janeṣv ā
sūdadohāḥ
śiro gāyatram indram id gāthino bṛhad iti
anyāsu cet samāmnātāsu stuvīrann ubhayā saṃsthānaviparyayo 'samāmnātāsu cet stuvīran miśrāsu ca
sūktasyottamāṃ sūdadohāḥ
vijavaḥ
sutas te soma upa yāhi yajñaṃ matsvā madaṃ puruvāraṃ maghāya
maṃhiṣṭha indra vijaro gṛṇadhyai
sa sāhatur vṛtrahatyeṣu śatrūn ṛbhur vigāha eṣaḥ
sa no netāraṃ mahayāma indram
ino vasuḥ sam ajaḥ parvateṣṭhāḥ prati vām ṛjīṣī
indraḥ śaśvadbhir johūtra evaiḥ
sūdadohāḥ
ity etat trayaṃ grīvāḥ śiro vijavaḥ sarvam ardharcyam
rāthantaro dakṣiṇaḥ pakṣaḥ
abhi tvā śūra nonumo 'bhi tvā pūrvapītaya iti rathantarasya stotriyānurūpau pragāthau
catasraḥ satīḥ ṣaḍ bṛhatīḥ karoti
indrasya nu vīryāṇi pra vocaṃ tve ha yat pitaraś cin na indreti pañcadaśa yas tigmaśṛṅgo vṛṣabho na bhīma ugro jajñe vīryāya svadhāvān ud u brahmāṇy airata śravasyā te maha indro 'ty ugreti pañca sūktāni
ā na indro dūrād ā na āsād iti saṃpātaḥ
itthā hi soma in mada iti paṅktiḥ
sūdadohāḥ
bārhata uttaraḥ
tvām iddhi havāmahe tvaṃ hy ehi cerava iti bṛhataḥ stotriyānurūpau pragāthau
catasraḥ satīḥ ṣaḍ bṛhatīḥ karoti
tam u ṣṭuhi yo abhibhūtyojāḥ suta it tvaṃ nimiśla indra soma iti trīṇy abhūr eko rayipate rayīṇām ity aṣṭau sūktāni
kathā mahāṁ avṛdhat kasya hotur iti saṃpātaḥ
indro madāya vāvṛdha iti paṅktiḥ
sūdadohāḥ
rāthantaro dakṣiṇaḥ pakṣaḥ pañcadaśastoma ekaśataṃ vasiṣṭhaprāsāho bārhata uttaraḥ saptadaśastomo dviśataṃ bharadvājaprāsāhaḥ
bhadraṃ pucchaṃ dvipadāsu
imā nu kaṃ bhuvanā sīṣadhāmā yāhi vanasā saheti nava samāmnātāḥ
athāsamāmnātāḥ
pra va indrāya vṛtrahantamāya viprā gāthaṃ gāyata yaj jujoṣat
arcanty arkaṃ devatāḥ svarkā ā stobhati śruto yuvā sa indraḥ
upa prakṣe madhumati kṣiyantaḥ puṣyanto rayiṃ dhīmahe tam indra
viśvatodāvan viśvato na ā bhara yam tvā śaviṣṭham īmahe
sa supraṇīte nṛtamaḥ svarāḍ asi maṃhiṣṭho vājasātaye
tvaṃ hy eka īśiṣe sanād amṛkta ojasā
viśvasya pra stobha vidvān purā vā yadi vehāsa nūnam
iṣaṃ no mitrāvaruṇā kartaneḍāṃ pīvarīm iṣaṃ kṛṇuhī na indra
śaṃ padaṃ maghaṃ rayiṣaṇi na somo avrataṃ hinoti na spṛśadrayiḥ
eṣa brahmeti tisra ā dhūrṣv asmā ity ekā
sūdadohāḥ
yad vāvāneti dhāyyā sūdadohāḥ
gāyatrī tṛcāśītiḥ
mahāṁ indro ya ojaseti tisra uttamā uddharati
puroḍāśaṃ no andhasa iti tisraḥ
indra it somapā eka ity etatprabhṛtīnāṃ tisra uttamā uddharati
tāsāṃ svādavaḥ somā ā yāhīty etām uddhṛtya nahy anyaṃ baﾱākaram ity etāṃ pratyavadadhāti
jajñāno nu śatakratur ity ekā
puruhūtaṃ puruṣṭutam iti śeṣaḥ
ud ghed abhi śrutāmagham ity uttamām uddharati
pra kṛtāny ṛjīṣiṇa ā ghā ye agnim indhata ā tū na indra kṣumantam iti sūkte
sūdadohāḥ
bārhatī tṛcāśītiḥ
mā cid anyad vi śaṃsatety ekayā na triṃśat
pibā sutasya rasina iti viṃśateḥ saptamīṃ cāṣṭamīṃ coddharati
yad indra prāg apāg udag iti caturdaśa
vayaṃ gha tvā sutāvanta iti pañcadaśa
mo ṣu tvā vāghataś canety etasya dvipadāṃ coddharati rāthantaraṃ ca pragātham
atha hāsya nakiḥ sudāso ratham ity etaṃ pragātham uddhṛtya tvām idā hyo nara ity etaṃ pragāthaṃ pratyavadadhāti
abhi pra vaḥ surādhasam iti ṣaḍ vālakhilyānāṃ sūktāni
yaḥ satrāhā vicarṣaṇir iti śeṣaḥ
ayaṃ te astu haryata iti sūkte
ubhayaṃ śṛṇavac ca na iti saptamīṃ cāṣṭamīṃ coddharati
tarobhir vo vidadvasum ity uttamām uddharati
yo rājā carṣaṇīnām ity ekādaśa
taṃ vo dasmam ṛtīṣaham ā no viśvāsu havyo yā indra bhuja ābhara iti nava
sūdadohāḥ
auṣṇihī tṛcāśītiḥ
ya indra somapātama iti sūkte
tam v abhi pra gāyatety uttamām uddharati
indrāya sāma gāyata sakhāya ā śiṣāmahīti tisra uttamā uddharati
ya eka id vidayata ā yāhy adribhiḥ sutaṃ yasya tyac chambaraṃ mada iti trayas tṛcā gāyatryaḥ saṃpadoṣṇihaḥ sapta sapta gāyatryaḥ ṣaṭ ṣaḍ uṣṇiho bhavanti
yad indrāhaṃ yathā tvaṃ pra samrājaṃ carṣaṇīnām iti sūkte
uttarasyottame uddharati
vārtrahatyāya śavasa ity uttamām uddharati
surūpakṛtnum ūtaya iti trīṇi
endra sānasiṃ rayim iti sūkte
ya ānayat parāvata iti tisra uttamā uddharati
revatīr naḥ sadhamāda iti tisraḥ
sūdadohāḥ
ity etās tisras tṛcāśītayaḥ sarvā ardharcyāḥ
annam aśītayaḥ
udaraṃ vaśaḥ
tvāvataḥ purūvasav iti vaśaḥ
sanitaḥ susanitar ity etad antaḥ
dadī rekṇa iti dvipadā
nūnam athety ekapadā
tā asya sūdadohasa ity etad antaḥ
sūdadohāḥ sūdadohāḥ
ūrū
indrāgnī yuvaṃ su na ity etasyārdharcān gāyatrīkāram uttaram uttarasyānuṣṭupkāraṃ prāg uttamāyāḥ
pra vo mahe mandamānāyāndhasa iti nividdhānam
vane na vā yo ny adhāyi cākan yo jāta eva prathamo manasvān iti te antareṇā yāhy arvāṅ upa vandhureṣṭhā vidhuṃ dadrāṇaṃ samane bahūnām ity etad āvapanam
daśatīnām aindrīṇāṃ triṣṭubjagatīnāṃ bṛhatīsampannānāṃ yāvatīr āvaperaṃs tāvanty ūrdhvam āyuṣo varṣāṇi jijīviṣet saṃvatsarāt saṃvatsarād daśato na vā
tyam ū ṣu vājinaṃ devajūtam
indro viśvaṃ virājatīty ekapadā
indraṃ viśvā avīvṛdhann ity ānuṣṭubham
tasya prathamāyāḥ pūrvam ardharcaṃ śastvottareṇārdharcenottarasyāḥ pūrvam ardharcaṃ vyatiṣajati pādaiḥ pādān anuṣṭupkāram
prāg uttamāyāḥ pūrvasmāt pūrvasmād ardharcād uttaram uttaram ardharcaṃ vyatiṣajati
prakṛtyā śeṣaḥ
pibā somam indra mandatu tveti ṣaṭ
yoniṣ ṭa indra sadane akārīty etasya catasraḥ śastvottamām upasaṃtatyopottamayā paridadhāti
parihita uktha ukthasaṃpadaṃ japati
ukthavīryasya sthāna ukthadohaḥ
mūrdhā lokānām asi vāco rasas tejaḥ prāṇasyāyatanaṃ manasaḥ
saṃveśaś cakṣuṣaḥ saṃbhavaḥ śrotrasya pratiṣṭhā hṛdayasya sarvam
indraḥ karmākṣitam amṛtaṃ vyoma ṛtaṃ satyaṃ vijigyānam vivācanam
anto vāco vibhuḥ sarvasmād uttaraṃ jyotir ūdhar aprativādaḥ pūrvam
sarvaṃ vāk parāg arvāk sapru salilaṃ dhenu pinvati cakṣuḥ śrotraṃ prāṇaḥ
satyasaṃmitaṃ vākprabhūtaṃ manaso vibhūtaṃ hṛdayograṃ brāhmaṇabhartṛkam
annaśubhe varṣapavitraṃ gobhagaṃ pṛthivyuparam varuṇavāyvitamam
tapastanv indrajyeṣṭhaṃ sahasradhāram ayutākṣaram amṛtaṃ duhānam
etās ta ukthabhūtaya etā vāco vibhūtayaḥ
tābhir ma iha dhukṣvāmṛtasya śriyaṃ mahīm
prajāpatir idaṃ brahma vedānāṃ sasṛje rasam
tenāham viśvam āpyāsaṃ sarvān kāmān duhāṃ mahat
bhūr bhuvaḥ svas trayo vedo 'si
brahma prajām me dhukṣva
āyuḥ prāṇaṃ me dhukṣva
paśūn viśaṃ me dhukṣva
śriyaṃ yaśo me dhukṣva
lokam brahmavarcasam abhayaṃ yajñasamṛddhiṃ me dhukṣva
iti vācayaty adhvaryum abuddhaṃ ced asya bhavati
om ukthaśā yaja somasyetījyāyai saṃpreṣito ye3 yajāmaha ity āgūrya nityayaiva yajati vyavānyevānuvaṣaṭkaroti
uktaṃ vaṣaṭkārānumantraṇam
āharaty adhvaryur ukthapātram atigrāhyāṃś camasāṃś ca
bhakṣaṃ pratikhyāya hotā prāṅ preṅkhād avarohati
athaitaṃ preṅkhaṃ pratyañcam avabadhnanti yathā śaṃsitāraṃ bhakṣayiṣyantaṃ nopahaniṣyasīti
preṅkhasya hy āyatana āsīno hotā bhakṣayati
athaitad ukthapātraṃ hotopasṛṣṭena japena bhakṣayati
vāg devī somasya tṛpyatu
somo me rājāyuḥ prāṇāya varṣatu
sa me prāṇaḥ sarvam āyur duhāṃ mahad iti
uttamād ābhiplavikāt tṛtīyasavanam anyad vaiśvadevān nividdhānād asya vāmasya palitasya hotur iti salilasya dairghatamasa ekacatvāriṃśatam ānobhadrīyaṃ ca tasya sthāna aikāhikau vaiśvadevasya pratipadanucarau
cyaveta ced yajñāyajñīyam agne tava śravo vaya iti ṣaṭ stotriyānurūpau yadīḍāndaṃ bhūyasīṣu cet stuvīrann āgnim na svavṛktibhir iti tāvatīr anurūpaḥ
sampannaṃ mahāvrataṃ saṃtiṣṭhata idam ahar agniṣṭomo yathākālam avabhṛthaṃ preṅkhaṃ hareyuḥ saṃdaheyur bṛsīḥ
nādīkṣito mahāvratam śaṃsen nānagnau na parasmai nāsaṃvatsara ity eke kāmaṃ pitre vācāryāya vā śaṃsed ātmano haivāsya tacchastaṃ bhavati
hotṛśastreṣūkthaśā yaja somasyety ekaḥ praiṣaḥ sanārāśaṃseṣv anārāśaṃseṣu vā hotrakāṇām
tad idam ahar nānantevāsine prabrūyān nāsaṃvatsaravāsine no evāsaṃvatsaravāsine nābrahmacāriṇe nāsabrahmacāriṇe no evāsabrahmacāriṇe nānabhiprāptāyaitaṃ deśam
na bhūyaḥ sakṛdgadanād dvirgadanād vā dvayy eva
eka ekasmai prabrūyād iti ha smāha jātūkarṇyaḥ
na vatse cana tṛtīya iti
na tiṣṭhaṃs tiṣṭhate na vrajan vrajate na śayānaḥ śayānāya noparyāsīna uparyāsīnāyādha evāsīno 'dha āsīnāya
nāvaṣṭabdho na pratistabdho nātivīto nāṅkaṃ kṛtvordhvajñur anapaśrito 'dhīyīta na māṃsaṃ bhuktvā na lohitaṃ dṛṣṭvā na gatāsuṃ nāvratyam ākramya nāktvā nābhyajya nonmardanaṃ kārayitvā na nāpitena kārayitvā na snātvā na varṇakenānulipya na srajam apinahya na striyam upagamya nollikhya nāvilikhya
nedam ekasminn ahani samāpayed iti ha smāha jātūkarṇyaḥ samāpayed iti gālavo yad anyat prāk tṛcāśītibhyaḥ samāpayed evety āgniveśyāyano 'nyam anyasmin deśe śamayamāna iti
yatredam adhīyīta na tatrānyad adhīyīta yatra tv anyad adhīyīta kāmam idaṃ tatrādhīyīta
nedam anadhīyan snātako bhavati yady apy anyad bahv adhīyān naivedam anadhīyant snātako bhavati
nāsmād adhītāt pramādyed yady apy anyasmāt pramādyen naivāsmāt pramādyen no evāsmāt pramādyet
asmāc cen na pramādyed alam ātmana iti vidyāt
alaṃ satyaṃ vidyāt
nedaṃvid anidaṃvidā samuddiśen na saha bhuñjīta na sadhamādī syāt
athātaḥ svādhyāyadharmaṃ vyākhyāsyāmaḥ
upa purāṇe nāpīte kakṣodake pūrvāhṇe na saṃbhinnāsu chāyāsv aparāhṇe nādhyūḍhameghe 'partau varṣe trirātraṃ vaidikenādhyāyenāntariyān nāsmin kathāṃ vadeta nāsya rātrau cana cikīrtayiṣet
tad iti vā etasya mahato bhūtasya nāma bhavati yo 'syaitad evaṃ nāma veda brahma bhavati brahma bhavati
