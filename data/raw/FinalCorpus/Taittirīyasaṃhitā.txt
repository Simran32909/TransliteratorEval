iṣe tvorje tvā
vāyava sthopāyava stha
devo vaḥ savitā prārpayatu śreṣṭhatamāya karmaṇe
ā pyāyadhvam aghniyā devabhāgam ūrjasvatīḥ payasvatīḥ prajāvatīr anamīvā ayakṣmāḥ
mā va stena īśata māghaśaṃsaḥ
rudrasya hetiḥ pari vo vṛṇaktu
dhruvā asmin gopatau syāta bahvīḥ
yajamānasya paśūn pāhi
yajñasya ghoṣad asi
pratyuṣṭaṃ rakṣaḥ pratyuṣṭā arātayaḥ
preyam agād dhiṣaṇā barhir accha manunā kṛtā svadhayā vitaṣṭā
ta ā vahanti kavayaḥ purastād devebhyo juṣṭam iha barhir āsade
devānām pariṣūtam asi
varṣavṛddham asi
devabarhir mā tvānvaṅ mā tiryak
parva te rādhyāsam
ā chettā te mā riṣam
devabarhiḥ śatavalśaṃ vi roha sahasravalśāḥ
vi vayaṃ ruhema
pṛthivyāḥ sampṛcaḥ pāhi
susaṃbhṛtā tvā sam bharāmi
adityai rāsnāsīndrāṇyai saṃnahanam
pūṣā te granthiṃ grathnātu sa te māsthāt
indrasya tvā bāhubhyām ud yacche bṛhaspater mūrdhnā harāmi
urv antarikṣam anv ihi
devaṃgamam asi
śundhadhvaṃ daivyāya karmaṇe devayajyāyai
mātariśvano gharmo 'si
dyaur asi pṛthivy asi
viśvadhāyā asi parameṇa dhāmnā
dṛṃhasva mā hvāḥ
vasūnāṃ pavitram asi śatadhāraṃ asi sahasradhāram
huta stoko huto drapsaḥ
agnaye bṛhate nākāya svāhā dyāvāpṛthivībhyām
sā viśvāyuḥ sā viśvavyacāḥ sā viśvakarmā
sam pṛcyadhvam ṛtāvarīr ūrmiṇīr madhumattamā mandrā dhanasya sātaye
somena tvā tanacmīndrāya dadhi
viṣṇo havyaṃ rakṣasva
karmaṇe vāṃ devebhyaḥ śakeyam
veṣāya tvā
pratyuṣṭaṃ rakṣaḥ pratyuṣṭā arātayaḥ
dhūr asi
dhūrva taṃ yo 'smān dhūrvati taṃ dhūrva yaṃ vayaṃ dhūrvāmaḥ
tvaṃ devānāṃ asi sasnitamam papritamaṃ juṣṭatamaṃ vahnitamaṃ devahūtamam
ahrutam asi havirdhānam
dṛṃhasva mā hvāḥ
mitrasya tvā cakṣuṣā prekṣe
mā bher mā saṃ vikthā mā tvā
hiṃsiṣam
uru vātāya
devasya tvā savituḥ prasave 'śvinor bāhubhyām pūṣṇo hastābhyām agnaye juṣṭaṃ nir vapāmy agnīṣomābhyām
idaṃ devānām idam u naḥ saha
sphātyai tvā nārātyai
suvar abhi vi khyeṣaṃ vaiśvānaraṃ jyotiḥ
dṛṃhantāṃ duryā dyāvāpṛthivyoḥ
urv antarikṣam anv ihi
adityās tvopasthe sādayāmi
agne havyaṃ rakṣasva
devo vaḥ savitot punātv achidreṇa pavitreṇa vasoḥ sūryasya raśmibhiḥ
āpo devīr agrepuvo agreguvo 'gra imaṃ yajñaṃ nayatāgre yajñapatiṃ dhatta
yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrye
prokṣitā stha
agnaye vo juṣṭam prokṣāmy agnīṣomābhyām
śundhadhvaṃ daivyāya karmaṇe devayajyāyai
avadhūtaṃ rakṣo 'vadhūtā arātayaḥ
adityās tvag asi prati tvā
pṛthivī vettu
adhiṣavaṇam asi vānaspatyam prati tvādityās tvag vettu
agnes tanūr asi vāco visarjanam
devavītaye tvā gṛhṇāmi
adrir asi vānaspatyaḥ
sa idaṃ devebhyo havyaṃ suśami śamiṣva
iṣam ā vadorjam ā vada
dyumad vadata
vayaṃ saṃghātaṃ jeṣma
varṣavṛddham asi
prati tvā varṣavṛddhaṃ vettu
parāpūtaṃ rakṣaḥ parāpūtā arātayaḥ
rakṣasām bhāgo 'si
vāyur vo vi vinaktu
devo vaḥ savitā hiraṇyapāṇiḥ prati gṛhṇātu
avadhūtaṃ rakṣo 'vadhūtā arātayaḥ
adityās tvag asi prati tvā pṛthivī vettu
diva skambhanir asi prati tvādityās tvag vettu
dhiṣaṇāsi parvatyā prati tvā diva skambhanir vettu
dhiṣaṇāsi pārvateyī prati tvā parvatir vettu
devasya tvā savituḥ prasave 'śvinor bāhubhyām pūṣṇo hastābhyām adhi vapāmi
dhānyam asi dhinuhi devān
prāṇāya tvāpānāya tvā vyānāya tvā
dīrghām anu prasitim āyuṣe dhām
devo vaḥ savitā hiraṇyapāṇiḥ prati gṛhṇātu
dhṛṣṭir asi brahma yaccha
apāgne 'gnim āmādaṃ jahi niṣ kravyādaṃ sedhā devayajaṃ vaha
nirdagdhaṃ rakṣo nirdagdhā arātayaḥ
dhruvam asi pṛthivīṃ dṛṃhāyur dṛṃha prajāṃ dṛṃha sajātān asmai yajamānāya pary ūha
dhartram asy antarikṣaṃ dṛṃha prāṇaṃ dṛṃhāpānaṃ dṛṃha sajātān asmai yajamānāya pary ūha
dharuṇam asi divaṃ dṛṃha cakṣuḥ
dṛṃha śrotraṃ dṛṃha sajātān asmai yajamānāya pary ūha
dharmāsi diśo dṛṃha yoniṃ dṛṃha prajāṃ dṛṃha sajātān asmai yajamānāya pary ūha
cita stha prajām asmai rayiṃ asmai sajātān asmai yajamānāya pary ūha
bhṛgūṇām aṅgirasāṃ tapasā tapyadhvam
yāni gharme kapālāny upacinvanti vedhasaḥ pūṣṇas tāny api vrata indravāyū vi muñcatām
saṃ vapāmi
sam āpo adbhir agmata sam oṣadhayo rasena
saṃ revatīr jagatībhir madhumatīr madhumatībhiḥ sṛjyadhvam
adbhyaḥ pari prajātā stha sam adbhiḥ pṛcyadhvam
janayatyai tvā saṃ yaumi
agnaye tvāgnīṣomābhyām
makhasya śiro 'si
gharmo 'si viśvāyuḥ
uru prathasvoru te yajñapatiḥ prathatām
tvacaṃ gṛhṇīṣva
antaritaṃ rakṣo 'ntaritā arātayaḥ
devas tvā savitā śrapayatu varṣiṣṭhe adhi nāke
agnis te tanuvam māti dhāk
agne havyaṃ rakṣasva
sam brahmaṇā pṛcyasva
ekatāya svāhā dvitāya svāhā tritāya svāhā
ā dade
indrasya bāhur asi dakṣiṇaḥ sahasrabhṛṣṭiḥ śatatejāḥ
vāyur asi tigmatejāḥ
pṛthivi devayajany oṣadhyās te mūlam mā hiṃsiṣam
apahato 'raruḥ pṛthivyai
vrajaṃ gaccha gosthānam
varṣatu te dyauḥ
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk
apahato 'raruḥ pṛthivyai devayajanyai
vrajam
gaccha gosthānam
varṣatu te dyauḥ
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk
apahato 'raruḥ pṛthivyā adevayajanaḥ
vrajaṃ gaccha gosthānam
varṣatu te dyauḥ
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā
mauk
ararus te divaṃ mā skān
vasavas tvā pari gṛhṇantu gāyatreṇa chandasā rudrās tvā pari gṛhṇantu traiṣṭubhena chandasādityās tvā pari gṛhṇantu jāgatena chandasā
devasya savituḥ save karma kṛṇvanti vedhasaḥ
ṛtam asy ṛtasadanam asy ṛtaśrīr asi
dhā asi svadhā asi
urvī cāsi vasvī cāsi
purā krūrasya visṛpo virapśinn udādāya pṛthivīṃ jīradānur yām airayañcandramasi svadhābhis tāṃ dhīrāso anudṛśya yajante
pratyuṣṭaṃ rakṣaḥ pratyuṣṭā arātayaḥ
agner vas tejiṣṭhena tejasā niṣ ṭapāmi
goṣṭham mā nir mṛkṣaṃ vājinaṃ tvā sapatnasāhaṃ sam mārjmi
vācam prāṇaṃ cakṣuḥ śrotram prajāṃ yonim mā nir mṛkṣam vājinīṃ tvā sapatnasāhīṃ sam mārjmi
āśāsānā saumanasam prajāṃ saubhāgyaṃ tanūm agner anuvratā bhūtvā saṃ nahye sukṛtāya kam
suprajasas tvā vayaṃ supatnīr upa
sedima agne sapatnadambhanam adabdhāso adābhyam
imaṃ vi ṣyāmi varuṇasya pāśaṃ yam abadhnīta savitā suketaḥ dhātuś ca yonau sukṛtasya loke syonam me saha patyā karomi
sam āyuṣā sam prajayā sam agne varcasā punaḥ sam patnī patyāhaṃ gacche sam ātmā tanuvā mama
mahīnām payo 'sy oṣadhīnāṃ rasas tasya te 'kṣīyamāṇasya niḥ
vapāmi
mahīnām payo 'sy oṣadhīnāṃ raso 'dabdhena tvā cakṣuṣāvekṣe suprajāstvāya
tejo 'si tejo 'nu prehy agnis te tejo mā vi nait
agner jihvāsi subhūr devānām
dhāmne dhāmne devebhyo yajuṣe yajuṣe bhava
śukram asi jyotir asi tejo 'si
devo vaḥ savitot punātv achidreṇa pavitreṇa vasoḥ sūryasya raśmibhiḥ
śukraṃ tvā śukrāyāṃ dhāmne dhāmne devebhyo yajuṣe yajuṣe gṛhṇāmi
jyotis tvā jyotiṣy arcis tvārciṣi dhāmne dhāmne devebhyo yajuṣe yajuṣe gṛhṇāmi
kṛṣṇo 'sy ākhareṣṭho 'gnaye tvā svāhā
vedir asi barhiṣe tvā svāhā
barhir asi srugbhyas tvā svāhā
dive tvāntarikṣāya tvā pṛthivyai tvā
svadhā pitṛbhya ūrg bhava barhiṣadbhyaḥ
ūrjā pṛthivīṃ gacchata
viṣṇo stūpo 'si
ūrṇāmradasaṃ tvā stṛṇāmi svāsasthaṃ devebhyaḥ
gandharvo 'si viśvāvasur viśvasmād īṣato yajamānasya paridhir iḍa īḍitaḥ
indrasya bāhur asi
dakṣiṇo yajamānasya paridhir iḍa īḍitaḥ
mitrāvaruṇau tvottarataḥ pari dhattāṃ dhruveṇa dharmaṇā yajamānasya paridhir iḍa īḍitaḥ
sūryas tvā purastāt pātu kasyāś cid abhiśastyāḥ
vītihotraṃ tvā kave dyumantaṃ sam idhīmahy agne bṛhantam adhvare
viśo yantre sthaḥ
vasūnāṃ rudrāṇām ādityānāṃ sadasi sīda
juhūr upabhṛd dhruvāsi ghṛtācī nāmnā priyeṇa nāmnā priye sadasi sīda
etā asadant sukṛtasya loke
tā viṣṇo pāhi
pāhi yajñam pāhi yajñapatim pāhi māṃ yajñaniyam
bhuvanam asi vi prathasva
agne yaṣṭar idaṃ namaḥ
juhv ehy agnis tvā hvayati devayajyāyai
upabhṛd ehi devas tvā savitā hvayati devayajyāyai
agnāviṣṇū mā vām ava kramiṣam
vi jihāthām mā mā saṃ tāptam
lokam me lokakṛtau kṛṇutam
viṣṇo sthānam asi
ita indro akṛṇod vīryāṇi
samārabhyordhvo adhvaro divispṛśam
ahruto yajño yajñapateḥ
indrāvānt svāhā
bṛhad bhāḥ
pāhi māgne duścaritād ā mā sucarite bhaja
makhasya śiro 'si saṃ jyotiṣā jyotir aṅktām
vājasya mā prasavenodgrābheṇod agrabhīt
athā sapatnāṁ indro me nigrābheṇādharāṁ akaḥ
devasya tvā savituḥ prasave 'śvinor bāhubhyām pūṣṇo hastābhyām ā dade 'bhrir asi nārir asi
parilikhitaṃ rakṣaḥ parilikhitā arātaya idam ahaṃ rakṣaso grīvā api kṛntāmi
yo 'smān dveṣṭi yaṃ ca vayaṃ dviṣma idam asya grīvā api kṛntāmi
dive tvāntarikṣāya tvā pṛthivyai tvā
śundhatāṃ lokaḥ pitṛṣadanaḥ
yavo 'si yavayāsmad dveṣaḥ
yavayārātīḥ
pitṝṇāṃ sadanam asi
ud divaṃ stabhānāntarikṣam pṛṇa pṛthivīṃ dṛṃha
dyutānas tvā māruto minotu mitrāvaruṇayor dhruveṇa dharmaṇā
brahmavaniṃ tvā kṣatravaniṃ suprajāvaniṃ rāyaspoṣavanim pary ūhāmi
brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃha
ghṛtena dyāvāpṛthivī ā pṛṇethām
indrasya sado 'si viśvajanasya chāyā
pari tvā girvaṇo gira imā bhavantu viśvato vṛddhāyum anu vṛddhayo juṣṭā bhavantu juṣṭayaḥ
indrasya syūr asīndrasya dhruvam asi
aindram asi
indrāya tvā
rakṣohaṇo valagahano vaiṣṇavān khanāmi
idam ahaṃ taṃ valagam udvapāmi yaṃ naḥ samāno yam asamāno nicakhāna
idam enam adharaṃ karomi yo naḥ samāno yo 'samāno 'rātīyati
gāyatreṇa chandasāvabāḍho valagaḥ
kim atra bhadraṃ tan nau saha
virāḍ asi sapatnahā samrāḍ asi bhrātṛvyahā svarāḍ asy abhimātihā viśvārāḍ asi viśvāsāṃ nāṣṭrāṇāṃ hantā
rakṣohaṇo valagahanaḥ prokṣāmi vaiṣṇavān
rakṣohaṇo valagahano 'vanayāmi vaiṣṇavān
yavo 'si yavayāsmad dveṣo yavayārātīḥ
rakṣohaṇo valagahano 'vastṛṇāmi vaiṣṇavān
rakṣohaṇo valagahano 'bhijuhomi vaiṣṇavān
rakṣohaṇau valagahanāv upadadhāmi vaiṣṇavī
rakṣohaṇau valagahanau paryūhāmi vaiṣṇavī
rakṣohaṇau valagahanau paristṛṇāmi vaiṣṇavī
rakṣohaṇau valagahanau vaiṣṇavī
bṛhann asi bṛhadgrāvā bṛhatīm indrāya vācaṃ vada
vibhūr asi pravāhaṇaḥ
vahnir asi havyavāhanaḥ
śvātro 'si pracetāḥ
tutho 'si viśvavedāḥ
uśig asi kaviḥ
aṅghārir asi bambhāriḥ
avasyur asi duvasvān
śundhyūr asi mārjālīyaḥ
samrāḍ asi kṛśānuḥ
pariṣadyo 'si pavamānaḥ
pratakvāsi nabhasvān
asaṃmṛṣṭo 'si havyasūdaḥ
ṛtadhāmāsi suvarjyotiḥ
brahmajyotir asi suvardhāmā
ajo 'sy ekapāt
ahir asi budhniyaḥ
raudreṇānīkena pāhi māgne pipṛhi mā mā mā hiṃsīḥ
tvaṃ soma tanūkṛdbhyo dveṣobhyo 'nyakṛtebhya uru yantāsi varūthaṃ svāhā
juṣāṇo aptur ājyasya vetu svāhā
ayaṃ no agnir varivaḥ kṛṇotv ayam mṛdhaḥ pura etu prabhindan
ayaṃ śatrūñ jayatu jarhṛṣāṇo 'yaṃ vājaṃ jayatu vājasātau
uru viṣṇo vi kramasvoru kṣayāya naḥ kṛdhi
ghṛtaṃ ghṛtayone piba pra pra yajñapatiṃ tira
somo jigāti gātuvit
devānām eti niṣkṛtam ṛtasya yonim āsadam
adityāḥ sado 'si
adityāḥ sada ā sīda
eṣa vo deva savitaḥ somas taṃ rakṣadhvam mā vo dabhat
etat tvaṃ soma devo devān upāgā idam aham manuṣyo manuṣyānt saha prajayā saha rāyaspoṣeṇa
namo devebhyaḥ svadhā pitṛbhyaḥ
idam ahaṃ nir varuṇasya pāśāt suvar abhi
vi khyeṣaṃ vaiśvānaraṃ jyotiḥ
agne vratapate tvaṃ vratānāṃ vratapatir asi
yā mama tanūs tvayy abhūd iyaṃ sā mayi yā tava tanūr mayy abhūd eṣā sā tvayi
yathāyathaṃ nau vratapate vratinor vratāni
aty anyān agāṃ nānyān upāgām
arvāk tvā parair avidam paro varaiḥ
taṃ tvā juṣe vaiṣṇavaṃ devayajyāyai
devas tvā savitā madhvānaktu
oṣadhe trāyasvainam
svadhite mainaṃ hiṃsīḥ
divam agreṇa mā lekhīr antarikṣam madhyena mā hiṃsīḥ pṛthivyā sam bhava
vanaspate śatavalśo vi roha sahasravalśā vi vayaṃ ruhema
yaṃ tvāyaṃ svadhitis tetijānaḥ praṇināya mahate saubhagāyāchinno rāyaḥ suvīraḥ
pṛthivyai tvāntarikṣāya tvā dive tvā
śundhatāṃ lokaḥ pitṛṣadanaḥ
yavo 'si yavayāsmad dveṣo yavayārātīḥ
pitṝṇāṃ sadanam asi
svāveśo 'sy agregā netṝṇāṃ vanaspatir adhi tvā sthāsyati tasya vittāt
devas tvā savitā madhvānaktu
supippalābhyas tvauṣadhībhyaḥ
ud divaṃ stabhānāntarikṣam pṛṇa pṛthivīm upareṇa dṛṃha
te te dhāmāny uśmasi
gamadhye gāvo yatra bhūriśṛṅgā ayāsaḥ
atrāha tad urugāyasya viṣṇoḥ paramam padam avabhāti bhūreḥ
viṣṇoḥ karmāṇi paśyata yato vratāni paspaśe
indrasya yujyaḥ sakhā
tad viṣṇoḥ paramam padaṃ sadā paśyanti sūrayaḥ
divīva cakṣur ātatam
brahmavaniṃ tvā kṣatravaniṃ suprajāvaniṃ rāyaspoṣavanim paryūhāmi
brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃha
parivīr asi pari tvā daivīr viśo vyayantām parīmaṃ rāyaspoṣo yajamānam manuṣyāḥ
antarikṣasya tvā sānāv avagūhāmi
iṣe tvā
upavīr asi
upo devān daivīr viśaḥ prāgur vahnīr uśijaḥ
bṛhaspate dhārayā vasūni
havyā te svadantām
deva tvaṣṭar vasu raṇva
revatī ramadhvam
agner janitram asi
vṛṣaṇau sthaḥ
urvaśy asy āyur asi purūravāḥ
ghṛtenākte vṛṣaṇaṃ dadhāthām
gāyatraṃ chando 'nuprajāyasva traiṣṭubhaṃ jāgataṃ chando 'nuprajāyasva
bhavatam
naḥ samanasau samokasāv arepasau
mā yajñaṃ hiṃsiṣṭam mā yajñapatiṃ jātavedasau śivau bhavatam adya naḥ
agnāv agniś carati praviṣṭa ṛṣīṇām putro adhirāja eṣaḥ
svāhākṛtya brahmaṇā te juhomi mā devānām mithuyā kar bhāgadheyam
ādade
ṛtasya tvā devahaviḥ pāśenārabhe
dharṣā mānuṣān
adbhyas tvauṣadhībhyaḥ prokṣāmi
apām perur asi
svāttaṃ cit sadevaṃ havyam āpo devīḥ svadatainam
saṃ te prāṇo vāyunā gacchatāṃ saṃ yajatrair aṅgāni saṃ yajñapatir āśiṣā
ghṛtenāktau paśuṃ trāyethām
revatīr yajñapatim priyadhā viśata
uro antarikṣa sajūr devena
vātenāsya haviṣas tmanā yaja sam asya tanuvā bhava varṣīyo varṣīyasi yajñe yajñapatiṃ dhāḥ
pṛthivyāḥ sampṛcaḥ pāhi
namas ta ātāna
anarvā prehi ghṛtasya kulyām anu saha prajayā saha rāyaspoṣena
āpo devīḥ śuddhāyuvaḥ śuddhā yūyaṃ devāṁ ūḍhvaṃ śuddhā vayam pariviṣṭāḥ pariveṣṭāro vo bhūyāsma
vāk ta āpyāyatām prāṇas ta āpyāyatāṃ cakṣus ta āpyāyatām śrotraṃ ta āpyāyatām
yā te prāṇāñchug jagāma yā cakṣur yā śrotraṃ yat te krūraṃ yad āsthitam tat ta āpyāyatāṃ tat ta etena śundhatām
nābhis ta āpyāyatām pāyus ta āpyāyatām
śuddhāś caritrāḥ
śam adbhyaḥ
śam oṣadhībhyaḥ śam pṛthivyai śam ahobhyām
oṣadhe trāyasvainam
svadhite mainaṃ hiṃsīḥ
rakṣasām bhāgo 'si
idam ahaṃ rakṣo 'dhamam tamo nayāmi
yo 'smān dveṣṭi yaṃ ca vayaṃ dviṣma idam enam adhamaṃ tamo nayāmi
iṣe tvā
ghṛtena dyāvāpṛthivī prorṇuvāthām
achinno rāyaḥ suvīraḥ
urv antarikṣam anvihi
vāyo vīhi stokānām
svāhordhvanabhasaṃ mārutaṃ gacchatam
saṃ te manasā manaḥ sam prāṇena prāṇaḥ
juṣṭaṃ devebhyo havyaṃ ghṛtavat svāhā
aindraḥ prāṇo aṅge aṅge nidedhyad aindro 'pāno aṅge aṅge vibobhuvat
deva tvaṣṭar bhūri te saṃsam etu viṣurūpā yat salakṣmāṇo bhavatha
devatrā yantam avase sakhāyo 'nu tvā mātā pitaro madantu
śrīr asi
agnis tvā śrīṇātu
āpaḥ samariṇan
vātasya
tvā dhrajyai pūṣṇo raṃhyā apām oṣadhīnāṃ rohiṣyai
ghṛtaṃ ghṛtapāvānaḥ pibata vasāṃ vasāpāvānaḥ pibata
antarikṣasya havir asi
svāhā tvāntarikṣāya
diśaḥ pradiśa ādiśo vidiśa uddiśaḥ
svāhā digbhyaḥ
namo digbhyaḥ
samudraṃ gaccha svāhāntarikṣaṃ gaccha svāhā devaṃ savitāraṃ gaccha svāhāhorātre gaccha svāhā mitrāvaruṇau gaccha svāhā somaṃ gaccha svāhā yajñaṃ gaccha svāhā chandāṃsi gaccha svāhā dyāvāpṛthivī gaccha svāhā nabho divyaṃ gaccha svāhāgniṃ vaiśvānaraṃ gaccha svāhā
adbhyas tvauṣadhībhyaḥ
mano me hārdi yaccha
tanūṃ tvacam putraṃ naptāram aśīya
śug asi tam abhiśoca yo 'smān dveṣṭi yaṃ ca vayaṃ dviṣmaḥ
dhāmno dhāmno rājann ito varuṇa no muñca yad āpo aghniyā varuṇeti śapāmahe tato varuṇa no muñca
haviṣmatīr imā āpo haviṣmān devo adhvaro haviṣmāṁ āvivāsati haviṣmāṁ astu sūryaḥ
agner vo 'pannagṛhasya sadasi sādayāmi sumnāya sumninīḥ sumne mā dhatta
indrāgniyor bhāgadheyī stha mitrāvaruṇayor bhāgadheyī stha viśveṣāṃ devānāṃ bhāgadheyī stha
yajñe jāgṛta
hṛde tvā manase tvā dive tvā sūryāya tvā
ūrdhvam imam adhvaraṃ kṛdhi divi deveṣu hotrā yaccha
soma rājann ehy avaroha
mā bher mā saṃvikthāḥ
mā tvā hiṃsiṣam
prajās tvam upāvaroha prajās tvām upāvarohantu
śṛṇotv agniḥ samidhā havam me śṛṇvantv āpo dhiṣaṇāś ca devīḥ
śṛṇota grāvāṇo viduṣo nu
yajñaṃ śṛṇotu devaḥ savitā havam me
devīr āpo apāṃ napād ya ūrmir haviṣya indriyāvān madintamas taṃ devebhyo devatrā dhatta śukraṃ śukrapebhyo yeṣām bhāga stha svāhā
kārṣir asy apāpām mṛdhram
samudrasya vo 'kṣityā unnaye
yam agne pṛtsu martyam āvo vājeṣu yaṃ junāḥ
sa yantā śaśvatīr iṣaḥ
tvam agne rudro asuro maho divas tvaṃ śardho mārutam pṛkṣa īśiṣe
tvaṃ vātair aruṇair yāsi śaṃgayas tvam pūṣā vidhataḥ pāsi nu tmanā
ā vo rājānam adhvarasya rudraṃ hotāraṃ satyayajaṃ rodasyoḥ
agnim purā tanayitnor acittāddhiraṇyarūpam avase kṛṇudhvam
agnir hotā niṣasādā yajīyān upasthe mātuḥ surabhāv uloke
yuvā kaviḥ puruniṣṭhaḥ
ṛtāvā dhartā kṛṣṭīnām uta madhya iddhaḥ
sādhvīm akar devavītiṃ no adya yajñasya jihvām avidāma guhyām
sa āyur āgāt surabhir vasāno bhadrām akar devahūtiṃ no adya
akrandad agni stanayann iva dyauḥ kṣāmā rerihad vīrudhaḥ samañjan
sadyo jajñāno vi hīm iddho akhyad ā rodasī bhānunā bhāty antaḥ
tve vasūni purvaṇīka
hotar doṣā vastor erire yajñiyāsaḥ
kṣāmeva viśvā bhuvanāni yasmint saṃ saubhagāni dadhire pāvake
tubhyaṃ tā aṅgirastama viśvāḥ sukṣitayaḥ pṛthak
agne kāmāya yemire
aśyāma taṃ kāmam agne tavo 'ty aśyāma rayiṃ rayivaḥ suvīram
aśyāma vājam abhi vājayanto 'śyāma dyumnam ajarājaraṃ te
śreṣṭhaṃ yaviṣṭha bhāratāgne dyumantam ābhara
vaso puruspṛhaṃ rayim
sa śvitānas tanyatū rocanasthā ajarebhir nānadadbhir yaviṣṭhaḥ
yaḥ pāvakaḥ purutamaḥ purūṇi pṛthūny agnir anuyāti bharvan
āyuṣ ṭe viśvato dadhad ayam agnir vareṇyaḥ
punas te prāṇa āyati parā yakṣmaṃ suvāmi te
āyurdā agne haviṣo juṣāṇo ghṛtapratīko ghṛtayonir edhi
ghṛtam pītvā madhu cāru gavyam piteva putram abhi
devāsurāḥ saṃyattā āsan
te devā vijayam upayanto 'gnau vāmaṃ vasu saṃnyadadhata
idam u no bhaviṣyati yadi no jeṣyantīti
tad agnir nyakāmayata
tenāpākrāmat
tad devā vijityāvarurutsamānā anvāyan
tad asya sahasāditsanta
so 'rodīt
yad arodīt tad rudrasya rudratvam
yad aśrv aśīyata tad rajataṃ hiraṇyam abhavat
tasmād rajataṃ hiraṇyam adakṣiṇyam
aśrujaṃ hi
yo barhiṣi dadāti purāsya saṃvatsarād gṛhe rudanti
tasmād barhiṣi na deyam
so 'gnir abravīt bhāgy asāny atha va idam iti
punarādheyaṃ te kevalam iti abruvan
ṛdhnavat khalu sa ity abravīd yo maddevatyam agnim ādadhātā iti
tam pūṣādhatta tena pūṣārdhnot
tasmāt pauṣṇāḥ paśava ucyante
tam tvaṣṭādhatta
tena tvaṣṭārdhnot
tasmāt tvāṣṭrāḥ paśava ucyante
tam manur ādhatta
tena manur ārdhnot
tasmān mānavyaḥ prajā ucyante
tam dhātādhatta
tena dhātārdhnot
saṃvatsaro vai dhātā
tasmāt saṃvatsaram prajāḥ paśavo 'nuprajāyante
ya evam punarādheyasyarddhiṃ vedardhnoty eva
yo 'syaivaṃ bandhutāṃ veda bandhumān bhavati
bhāgadheyaṃ vā agnir āhita icchamānaḥ prajām paśūn yajamānasyopadodrāva
udvāsya punar ādadhīta
bhāgadheyenaivainaṃ samardhayati
atho śāntir evāsyaiṣā
punarvasvor ādadhīta
etad vai punarādheyasya nakṣatraṃ yat punarvasū
svāyām evainaṃ devatāyām ādhāya brahmavarcasī bhavati
darbhair ādadhāti
ayātayāmatvāya
darbhair ādadhāti
adbhya evainam oṣadhībhyo 'varudhyādhatte
pañcakapālaḥ puroḍāśo bhavati
pañca vā ṛtavaḥ
ṛtubhya evainam avarudhyādhatte
parā vā eṣa yajñam paśūn vapati yo 'gnim udvāsayate
pañcakapālaḥ puroḍāśo bhavati
pāṅkto yajñaḥ
pāṅktāḥ paśavaḥ
yajñam eva paśūn avarunddhe
vīrahā vā eṣa devānāṃ yo 'gnim udvāsayate
na vā etasya brāhmaṇā ṛtāyavaḥ purānnam akṣan
paṅktyo yājyānuvākyā bhavanti
pāṅkto yajñaḥ
pāṅktaḥ puruṣaḥ
devān eva vīraṃ niravadāyāgnim punar ādhatte
śatākṣarā bhavanti
śatāyuḥ puruṣaḥ śatendriyaḥ
āyuṣy evendriye pratitiṣṭhati
yad vā agnir āhito nardhyate jyāyo bhāgadheyaṃ nikāmayamānaḥ
yad āgneyaṃ sarvam bhavati
saivāsyarddhiḥ
saṃ vā etasya gṛhe vāk sṛjyate yo 'gnim udvāsayate
sa vācaṃ saṃsṛṣṭāṃ yajamāna īśvaro 'nu parābhavitoḥ
vibhaktayo bhavanti
vāco vidhṛtyai
yajamānasyāparābhāvāya
vibhaktiṃ karoti
brahmaiva tad akaḥ
upāṃśu yajati
yathā vāmaṃ vasu vividāno gūhati tādṛg eva tat
agnim prati sviṣṭakṛtaṃ nirāha
yathā vāmaṃ vasu vividānaḥ prakāśaṃ jigamiṣati tādṛg eva tat
vibhaktim uktvā prayājena vaṣaṭkaroti
āyatanād eva naiti
yajamāno vai puroḍāśaḥ
paśava ete āhutī
yad abhitaḥ puroḍāśam ete āhutī juhoti
yajamānam evobhayataḥ paśubhiḥ parigṛhṇāti
kṛtayajuḥ saṃbhṛtasambhāra iti āhuḥ
na saṃbhṛtyāḥ saṃbhārāḥ
na yajuḥ kartavyam iti
atho khalu saṃbhṛtyā eva sambhārāḥ
kartavyaṃ yajuḥ
yajñasya samṛddhyai
punarniṣkṛto ratho dakṣiṇā
punarutsyūtaṃ vāsaḥ
punarutsṛṣṭo 'naḍvān
punarādheyasya samṛddhyai
sapta te agne samidhaḥ sapta jihvā iti
agnihotraṃ juhoti
yatrayatraivāsya nyaktaṃ tata evainam avarunddhe
vīrahā vā eṣa devānām yo 'gnim udvāsayate
tasya varuṇa evarṇayāt
āgnivāruṇam ekādaśakapālam anunirvapet
yaṃ caiva hanti yaś cāsyarṇayāt tau bhāgadheyena prīṇāti
nārtim ārcchati yajamānaḥ
bhūmir bhūmnā dyaur variṇāntarikṣam mahitvā
upasthe te devy adite 'gnim annādam annādyāyādadhe
āyaṃ gauḥ pṛśnir akramīd asanan mātaram punaḥ
pitaraṃ ca prayant suvaḥ
triṃśad dhāma vi rājati vāk pataṃgāya śiśriye
praty asya vaha dyubhiḥ
asya prāṇād apānaty antaś carati rocanā
vy akhyan mahiṣaḥ suvaḥ
yat tvā kruddhaḥ parovapa manyunā yad avartyā
sukalpam agne tat tava punas tvoddīpayāmasi
yat te manyuparoptasya pṛthivīm anu dadhvase
ādityā viśve tad devā vasavaś ca samābharan
mano jyotir juṣatām ājyaṃ vicchinnaṃ yajñaṃ sam imaṃ dadhātu
bṛhaspatis tanutām imaṃ no viśve devā iha mādayantām
sapta te agne samidhaḥ sapta jihvāḥ sapta ṛṣayaḥ sapta dhāma priyāṇi
sapta hotrāḥ saptadhā tvā yajanti sapta yonīr ā pṛṇasvā ghṛtena
punar ūrjā ni vartasva punar agna iṣāyuṣā
punar naḥ pāhi viśvataḥ
saha rayyā ni vartasvāgne pinvasva dhārayā
viśvapsniyā viśvatas pari
lekaḥ salekaḥ sulekas te na ādityā ājyaṃ juṣāṇā viyantu
ketaḥ saketaḥ suketas te na ādityā ājyaṃ juṣāṇā viyantu
vivasvāṃ aditir devajūtis te na ādityā ājyaṃ juṣāṇā viyantu
bhūmir bhūmnā dyaur variṇeti āha
āśiṣaivainam ādhatte
sarpā vai jīryanto 'manyanta
sa etaṃ kasarṇīraḥ kādraveyo mantram apaśyat
tato vai te jīrṇās tanūr apāghnata
sarparājñiyā ṛgbhir gārhapatyam ādadhāti
punarnavam evainam ajaraṃ kṛtvādhatte
atho pūtam eva pṛthivīm annādyaṃ nopānamat
saitaṃ mantram apaśyat
tato vai tām annādyam upānamat
yat sarparājñiyā ṛgbhir gārhapatyam ādadhāti
annādyasyāvaruddhyai
atho asyām evainam pratiṣṭhitam ādhatte
yat tvā kruddhaḥ parovapeti āha
apahnuta evāsmai tat
punas tvoddīpayāmasīti āha
saminddha evainam
yat te manyuparoptasyeti āha
devatābhir evainaṃ saṃbharati
vi vā etasya yajñaś chidyate yo 'gnim udvāsayate
bṛhaspativatyarcopatiṣṭhate
brahma vai devānām bṛhaspatiḥ
brahmaṇaiva yajñaṃ saṃdadhāti
vicchinnaṃ yajñaṃ sam imaṃ dadhātv iti āha
saṃtatyai
viśve devā iha mādayantām iti āha
saṃtatyaiva yajñaṃ devebhyo 'nudiśati
sapta te agne samidhaḥ sapta jihvā iti āha
saptasapta vai saptadhāgneḥ priyās tanuvaḥ
tā evāvarunddhe
punar ūrjā saha rayyeti
abhitaḥ puroḍāśam āhutī juhoti
yajamānam evorjā ca rayyā cobhayataḥ parigṛhṇāti
ādityā vā asmāl lokād amuṃ lokam āyan
te 'muṣmiṃ loke vyatṛṣyan
ta imaṃ lokam punar abhyavetyāgnim ādhāyaitān homān ajuhavuḥ
ta ārdhnuvan
te suvargaṃ lokam āyan
yaḥ parācīnam punarādheyād agnim ādadhīta sa etān homāñ juhuyāt
yām evādityā ṛddhim ārdhnuvan tām evardhnoti
upaprayanto adhvaram mantraṃ vocemāgnaye
āre asme ca śṛṇvate
asya pratnām anu dyutaṃ śukraṃ duduhre ahrayaḥ
payaḥ sahasrasām ṛṣim
agnir mūrdhā divaḥ kakut patiḥ pṛthivyā ayam
apāṃ retāṃsi jinvati
ayam iha prathamo dhāyi dhātṛbhir hotā yajiṣṭho adhvareṣv īḍyaḥ
yam apnavāno bhṛgavo virurucur vaneṣu citraṃ vibhuvaṃ viśe viśe
ubhā vām indrāgnī āhuvadhyai
ubhā dātārāv iṣāṃ rayīṇām ubhā vājasya sātaye huve vām
ayaṃ te yonir ṛtviyo yato jāto arocathāḥ
taṃ jānann agna ā rohāthā no vardhayā rayim
agna āyūṃṣi pavasa ā suvorjam iṣaṃ ca naḥ
āre bādhasva ducchunām
agne pavasva svapā asme varcaḥ suvīryam
dadhat poṣaṃ rayiṃ mayi
agne pāvaka rociṣā mandrayā deva jihvayā
ā devān vakṣi yakṣi ca
sa naḥ pāvaka dīdivo 'gne devāṁ ihāvaha
upa yajñaṃ haviś ca naḥ
agniḥ śucivratatamaḥ śucir vipraḥ śuciḥ kaviḥ
śucī rocata āhutaḥ
ud agne śucayas tava śukrā bhrājanta īrate
tava jyotīṃṣy arcayaḥ
āyurdā agne 'si
āyur me dehi
varcodā agne 'si
varco me dehi
tanūpā agne 'si
tanuvam me pāhi
agne yan me tanuvā ūnaṃ tan ma āpṛṇa
citrāvaso svasti te pāram aśīya
indhānās tvā śataṃ himā dyumantaḥ samidhīmahi
vayasvanto vayaskṛtaṃ yaśasvanto yaśaskṛtam
suvīrāso adābhyam agne sapatnadambhanam
varṣiṣṭhe adhi nāke
saṃ tvam agne sūryasya varcasāgathāḥ sam ṛṣīṇāṃ stutena sam priyeṇa dhāmnā
tvam agne sūryavarcā asi
sam mām āyuṣā varcasā prajayā sṛja
sam paśyāmi prajā aham iḍaprajaso mānavīḥ
sarvā bhavantu no gṛhe
ambha stha
ambho vo bhakṣīya
maha stha
maho vo bhakṣīya
saha stha
saho vo bhakṣīya
ūrja stha
ūrjaṃ vo bhakṣīya
revatī ramadhvam asmiṃ loke 'smin goṣṭhe 'smin kṣaye 'smin yonau
ihaiva steto māpagāta
bahvīr me bhūyāsta
saṃhitāsi viśvarūpīḥ
ā morjā viśā gaupatyenā rāyaspoṣeṇa
sahasrapoṣaṃ vaḥ puṣyāsam
mayi vo rāyaḥ śrayantām
upa tvāgne dive dive doṣāvastar dhiyā vayam
namo bharanta emasi
rājantam adhvarāṇām gopām ṛtasya dīdivim
vardhamānaṃ sve dame
sa naḥ piteva sūnave 'gne sūpāyano bhava
sacasvā naḥ svastaye
agne tvaṃ no antama uta trātā śivo bhava varūthyaḥ
taṃ tvā śociṣṭha dīdivaḥ sumnāya nūnam īmahe sakhibhyaḥ
vasur agnir vasuśravā acchā nakṣi dyumattamo rayiṃ dāḥ
ūrjā vaḥ paśyāmi
ūrjā mā paśyata
rāyaspoṣeṇa vaḥ paśyāmi
rāyaspoṣeṇa mā paśyata
iḍā stha madhukṛtaḥ
syonā mā viśaterā madaḥ
sahasrapoṣaṃ vaḥ puṣyāsam
mayi vo rāyaḥ śrayantām
tat savitur vareṇyam bhargo devasya dhīmahi
dhiyo yo naḥ pracodayāt
somānaṃ svaraṇaṃ kṛṇuhi brahmaṇaspate
kakṣīvantam ya auśijam
kadā cana starīr asi nendra saścasi dāśuṣe
upopen nu maghavan bhūya in nu te dānaṃ devasya pṛcyate
pari tvāgne puraṃ vayaṃ vipraṃ sahasya dhīmahi
dhṛṣadvarṇaṃ dive dive bhettāram bhaṅgurāvataḥ
agne gṛhapate sugṛhapatir ahaṃ tvayā gṛhapatinā bhūyāsam
sugṛhapatir mayā tvaṃ gṛhapatinā bhūyāḥ
śataṃ himāḥ
tām āśiṣam āśāse tantave jyotiṣmatīm
tām āśiṣam āśāse 'muṣmai jyotiṣmatīm
ayajño vā eṣa yo 'sāmā
upaprayanto adhvaram iti āha
stomam evāsmai yunakti
upeti āha
prajā vai paśava upemaṃ lokam
prajām eva paśūn imaṃ lokam upaiti
asya pratnām anu dyutam iti āha
suvargo vai lokaḥ pratnaḥ
suvargam eva lokaṃ samārohati
agnir mūrdhā divaḥ kakud iti āha
mūrdhānam evainaṃ samānānāṃ karoti
atho devalokād eva manuṣyaloke pratitiṣṭhati
ayam iha prathamo dhāyi dhātṛbhir iti āha
mukhyam evainaṃ karoti
ubhā vām indrāgnī āhuvadhyā iti āha
ojo balam evāvarunddhe
ayaṃ te yonir ṛtviya iti āha
paśavo vai rayiḥ
paśūn evāvarunddhe
ṣaḍbhir upatiṣṭhate
ṣaḍ vai ṛtavaḥ
ṛtuṣv eva pratitiṣṭhati
ṣaḍbhir uttarābhir upatiṣṭhate
dvādaśa sampadyante
dvādaśa māsāḥ saṃvatsaraḥ
saṃvatsara eva pratitiṣṭhati
yathā vai puruṣo 'śvo gaur jīryaty evam agnir āhito jīryati
saṃvatsarasya parastād āgnipāvamānībhir upatiṣṭhate
punarnavam evainam ajaraṃ karoti
atho punāty eva
upatiṣṭhate
yoga evāsyaiṣa upatiṣṭhate
dama evāsyaiṣa upatiṣṭhate
yācñaivāsyaiṣopatiṣṭhate
yathā pāpīyāñchreyasa āhṛtya namasyati tādṛg eva tat
āyurdā agne 'si
āyur me dehīti āha
āyurdā hy eṣa
varcodā agne 'si
varco me dehīti āha
varcodā hy eṣa
tanūpā agne 'si
tanuvam me pāhīti āha
tanūpā hy eṣa
agne yan me tanuvā ūnaṃ tan ma ā pṛṇeti āha
yan me prajāyai paśūnām ūnaṃ tan ma ā pūrayeti vāvaitad āha
citrāvaso svasti te pāram aśīyeti āha
rātrir vai citrāvasuḥ
avyuṣṭyai vā etasyai purā brāhmaṇā abhaiṣuḥ
vyuṣṭim evāvarunddhe
indhānās tvā śataṃ himā iti āha
śatāyuḥ puruṣaḥ śatendriyaḥ
āyuṣy evendriye pratitiṣṭhati
eṣā vai sūrmī karṇakāvatī
etayā ha sma vai devā asurāṇāṃ śatatarhāṃs tṛṃhanti
yad etayā samidham ādadhāti
vajram evaitac chataghnīṃ yajamāno bhrātṛvyāya praharati
stṛtyai
acchambaṭkāram
saṃ tvam agne sūryasya varcasāgathā iti āha
etat tvam asīdam aham bhūyāsam iti vāvaitad āha
tvam agne sūryavarcā asīti āha
āśiṣam evaitām āśāste
sam paśyāmi prajā aham iti āha
yāvanta eva grāmyāḥ paśavas tān evāvarunddhe
ambha sthāmbho vo bhakṣīyeti āha
ambho hy etāḥ
maha stha maho vo bhakṣīyeti āha
maho hy etāḥ
saha stha saho vo bhakṣīyeti āha
saho hy etāḥ
ūrja sthorjaṃ vo bhakṣīyeti āha
ūrjo hy etāḥ
revatī ramadhvam iti āha
paśavo vai revatīḥ
paśūn evātman ramayate
ihaiva steto māpa gāteti āha
dhruvā evainā anapagāḥ kurute
iṣṭakacid vā anyo 'gniḥ paśucid anyaḥ
saṃhitāsi viśvarūpīr iti
vatsam abhimṛśati
upaivainaṃ dhatte
paśucitam enaṃ kurute
pra vā eṣo 'smāl lokāc cyavate ya āhavanīyam upatiṣṭhate
gārhapatyam upatiṣṭhate
asminn eva loke pratitiṣṭhati
atho gārhapatyāyaiva nihnute
gāyatrībhir upatiṣṭhate
tejo vai gāyatrī
teja evātman dhatte
atho yad etaṃ tṛcam anvāha
saṃtatyai
gārhapatyaṃ vā anu dvipādo vīrāḥ prajāyante
ya evaṃ vidvān dvipadābhir gārhapatyam upatiṣṭhata āsya vīro jāyate
ūrjā vaḥ paśyāmi
ūrjā mā paśyateti āha
āśiṣam evaitām āśāste
tat savitur vareṇyam iti āha
prasūtyai
somānaṃ svaraṇam iti āha
somapītham evāvarunddhe
kṛṇuhi brahmaṇaspata iti āha
prasūtyai
somānaṃ svaraṇam iti āha
somapītham evāvarunddhe
kṛṇuhi brahmaṇaspata iti āha
brahmavarcasam evāvarunddhe
kadā cana starīr asīti āha
na starīṃ rātriṃ vasati ya evaṃ vidvān agnim upatiṣṭhate
pari tvāgne puraṃ vayam iti āha
paridhim evaitam paridadhāti
askandāya
agne gṛhapata iti āha
yathāyajur evaitat
śataṃ himā iti āha
śataṃ tvā hemantān indhiṣīyeti vāvaitad āha
putrasya nāma gṛhṇāti
annādam evainaṃ karoti
tām āśiṣam āśāse tantave jyotiṣmatīm iti brūyād yasya putro 'jātaḥ syāt
tejasvy evāsya brahmavarcasī putro jāyate
tām āśiṣam ā śāse 'muṣmai jyotiṣmatīm iti brūyād yasya putro jātaḥ syāt
teja evāsmin brahmavarcasaṃ dadhāti
agnihotraṃ juhoti
yad eva kiṃ ca yajamānasya svaṃ tasyaiva tat
retaḥ siñcati prajanane
prajananaṃ hi vā agniḥ
athauṣadhīr antagatā dahati
tās tato bhūyasīḥ prajāyante
yat sāyaṃ juhoti
reta eva tat siñcati
praiva prātastanena janayati tat
retaḥ siktaṃ na tvaṣṭrāvikṛtam prajāyate
yāvaccho vai retasaḥ siktasya tvaṣṭā rūpāṇi vikaroti tāvaccho vai tat prajāyate
eṣa vai daivyas tvaṣṭā yo yajate
bahvībhir upatiṣṭhate
retasa eva siktasya bahuśo rūpāṇi vikaroti
sa praiva jāyate
śvaḥśvo bhūyān bhavati ya evaṃ vidvān agnim upatiṣṭhate
ahar devānām āsīd rātrir asurāṇām
te 'surā yad devānāṃ vittaṃ vedyam āsīt tena saha rātrim prāviśan
te devā hīnā amanyanta
te 'paśyan
āgneyī rātrir āgneyāḥ paśava imam evāgniṃ stavāma sa na stutaḥ paśūn punar dāsyatīti
te 'gnim astuvan
sa ebhya stuto rātriyā adhy ahar abhi paśūn nirārjat
te devāḥ paśūn vittvā kāmān akurvata
ya evaṃ vidvān agnim upatiṣṭhate paśumān bhavati
ādityo vā asmāl lokād amuṃ lokam ait
so 'muṃ lokaṃ gatvā punar imaṃ lokam abhyadhyāyat
sa imaṃ lokam āgatya mṛtyor abibhet
mṛtyusaṃyuta iva hy ayaṃ lokaḥ
so 'manyata
imam evāgniṃ stavāni sa mā stutaḥ suvargaṃ lokaṃ gamayiṣyatīti
so 'gnim astaut
sa enaṃ stutaḥ suvargaṃ lokam agamayat
ya evaṃ vidvān agnim upatiṣṭhate suvargam eva lokam eti sarvam āyur eti
abhi vā eṣo 'gnī ā rohati ya enāv upatiṣṭhate
yathā khalu vai śreyān abhyārūḍhaḥ kāmayate tathā karoti
naktam upa tiṣṭhate na prātaḥ
saṃ hi naktaṃ vratāni sṛjyante
saha śreyāṃś ca pāpīyāṃś cāsāte
jyotir vā agniḥ
tamo rātriḥ
yan naktam upatiṣṭhate
jyotiṣaiva tamas tarati
upastheyo 'gnī3r iti āhuḥ
manuṣyāyen nvai yo 'harahar āhṛtyāthainaṃ yācati sa in nvai tam upārcchati
atha ko devān aharahar yāciṣyatīti
tasmān nopastheyaḥ
atho khalv āhuḥ āśiṣe vai kaṃ yajamāno yajata iti
eṣā khalu vā āhitāgner āśīr yad agnim upatiṣṭhate
tasmād upastheyaḥ
prajāpatiḥ paśūn asṛjata
te sṛṣṭā ahorātre prāviśan
tāñchandobhir anvavindat
yac chandobhir upatiṣṭhate svam eva tad anvicchati
na tatra jāmy astīty āhur yo 'harahar upatiṣṭhata iti
yo vā agnim pratyaṅṅ upatiṣṭhate praty enam oṣati
yaḥ parāṅ viṣvaṅ prajayā paśubhir eti
kavātiryaṅṅ ivopa tiṣṭheta
nainam pratyoṣati na viṣvaṅ prajayā paśubhir eti
āpyāyatāṃ dhruvā ghṛtena yajñaṃ yajñam prati devayadbhyaḥ
sūryāyā ūdho 'dityā upastha urudhārā pṛthivī yajñe asmin
prajāpater vibhān nāma lokas tasmiṃs tvā dadhāmi saha yajamānena
sad asi san me bhūyāḥ sarvam asi sarvam me bhūyāḥ pūrṇam asi pūrṇam me bhūyā akṣitam asi mā me kṣeṣṭhāḥ
prācyāṃ diśi devā ṛtvijo mārjayantāṃ dakṣiṇāyām
diśi māsāḥ pitaro mārjayantām pratīcyāṃ diśi gṛhāḥ paśavo mārjayantām udīcyāṃ diśy āpa oṣadhayo vanaspatayo mārjayantām ūrdhvāyāṃ diśi yajñaḥ saṃvatsaro yajñapatir mārjayantām
viṣṇoḥ kramo 'sy abhimātihā gāyatreṇa chandasā pṛthivīm anuvikrame nirbhaktaḥ sa yaṃ dviṣmaḥ
viṣṇoḥ kramo 'sy abhiśastihā traiṣṭubhena chandasāntarikṣam anuvikrame nirbhaktaḥ sa yaṃ dviṣmaḥ
viṣṇoḥ kramo 'sy arātīyato hantā jāgatena chandasā divam anuvikrame nirbhaktaḥ sa yaṃ dviṣmaḥ
viṣṇoḥ kramo 'si śatrūyato hantānuṣṭubhena chandasā diśo 'nuvikrame nirbhaktaḥ sa yaṃ dviṣmaḥ
yathā vai samṛtasomā evaṃ vā ete samṛtayajñā yad darśapūrṇamāsau
kasya vāha devā yajñam āgacchanti kasya vā na
bahūnāṃ yajamānānāṃ yo vai devatāḥ pūrvaḥ parigṛhṇāti sa enāḥ śvo bhūte yajate
etad vai devānām āyatanaṃ yad āhavanīyaḥ
antarāgnī paśūnām
gārhapatyo manuṣyāṇām
anvāhāryapacanaḥ pitṝṇām
agniṃ gṛhṇāti
sva evāyatane devatāḥ parigṛhṇāti
tāḥ śvo bhūte yajate
vratena vai medhyo 'gnir vratapatiḥ
brāhmaṇo vratabhṛt
vratam upaiṣyan brūyād agne vratapate vrataṃ cariṣyāmīti
agnir vai devānāṃ vratapatiḥ
tasmā eva pratiprocya vratam ālabhate
barhiṣā pūrṇamāse vratam upaiti vatsair amāvāsyāyām
etaddhy etayor āyatanam
upastīryaḥ pūrvaś cāgnir aparaś cety āhuḥ
manuṣyā in nvā upastīrṇam icchanti kim u devā yeṣāṃ navāvasānam
upāsmiñchvo yakṣyamāṇe devatā vasanti ya evaṃ vidvān agnim upastṛṇāti
yajamānena grāmyāś ca paśavo 'varudhyā āraṇyāś cety āhuḥ
yad grāmyān upavasati tena grāmyān avarunddhe
yad āraṇyasyāśnāti tenāraṇyān
yad anāśvān upavaset pitṛdevatyaḥ syāt
āraṇyasyāśnāti
indriyaṃ vā āraṇyam
indriyam evātman dhatte
yad anāśvān upavaset kṣodhukaḥ syāt
yad aśnīyād rudro 'sya paśūn abhimanyeta
apo 'śnāti
tan nevāśitaṃ nevānaśitam
na kṣodhuko bhavati
nāsya rudraḥ paśūn abhimanyate
vajro vai yajñaḥ
kṣut khalu vai manuṣyasya bhrātṛvyaḥ
yad anāśvān upavasati vajreṇaiva sākṣāt kṣudham bhrātṛvyaṃ hanti
yo vai śraddhām anārabhya yajñena yajate nāsyeṣṭāya śraddadhate
apaḥ praṇayati
śraddhā vā āpaḥ
śraddhām evārabhya yajñena yajate
ubhaye 'sya devamanuṣyā iṣṭāya śraddadhate
tad āhur ati vā etā vartraṃ nedanty ati vācaṃ mano vāvaitā nātinedantīti
manasā praṇayati
iyaṃ vai manaḥ
anayaivaināḥ praṇayati
askannahavir bhavati ya evaṃ veda
yajñāyudhāni saṃbharati
yajño vai yajñāyudhāni
yajñam eva tat saṃbharati
yad ekamekaṃ saṃbharet pitṛdevatyāni syur yat saha sarvāṇi mānuṣāṇi
dve dve saṃbharati
yājyānuvākyayor eva rūpaṃ karoty atho mithunam eva
yo vai daśa yajñāyudhāni veda mukhato 'sya yajñaḥ kalpate
sphyaḥ ca kapālāni cāgnihotrahavaṇī śūrpaṃ ca kṛṣṇājinaṃ ca śamyā colūkhalaṃ ca musalaṃ ca dṛṣac copalā ca
etāni vai daśa yajñāyudhāni
ya evaṃ veda mukhato 'sya yajñaḥ kalpate
yo vai devebhyaḥ pratiprocya yajñena yajate juṣante 'sya devā havyam
havir nirupyamāṇam abhimantrayeta
agniṃ hotāram iha taṃ huva iti devebhya eva pratiprocya yajñena yajate
juṣante 'sya devā havyam
eṣa vai yajñasya grahaḥ
gṛhītvaiva yajñena yajate
tad uditvā vācaṃ yacchati yajñasya dhṛtyai
atho manasā vai prajāpatir yajñam atanuta
manasaiva tad yajñaṃ tanute rakṣasām ananvavacārāya
yo vai yajñaṃ yoga āgate yunakti yuṅkte yuñjāneṣu
kas tvā yunakti sa tvā yunaktv ity āha
prajāpatir vai kaḥ
prajāpatinaivainaṃ yunakti yuṅkte yuñjāneṣu
prajāpatir yajñān asṛjatāgnihotraṃ cāgniṣṭomaṃ ca paurṇamāsīṃ cokthyaṃ cāmāvāsyāṃ cātirātraṃ ca
tān udamimīta
yāvad agnihotram āsīt tāvān agniṣṭomaḥ
yāvatī paurṇamāsī tāvān ukthyaḥ
yāvaty amāvāsyā tāvān atirātraḥ
ya evaṃ vidvān agnihotraṃ juhoti yāvad agniṣṭomenopāpnoti tāvad upāpnoti
ya evaṃ vidvān paurṇamāsīṃ yajate yāvad ukthyenopāpnoti tāvad upāpnoti
ya evaṃ vidvān amāvāsyāṃ yajate yāvad atirātreṇopāpnoti tāvad upāpnoti
parameṣṭhino vā eṣa yajño 'gra āsīt
tena sa paramāṃ kāṣṭhām agacchat
tena prajāpatiṃ niravāsāyayat
tena prajāpatiḥ paramāṃ kāṣṭhām agacchat
tenendraṃ niravāsāyayat
tenendraḥ paramāṃ kāṣṭhām agacchat
tenāgnīṣomau niravāsāyayat
tenāgnīṣomau paramāṃ kāṣṭhām agacchatām
ya evaṃ vidvān darśapūrṇamāsau yajate paramām eva kāṣṭhāṃ gacchati
yo vai prajātena yajñena yajate pra prajayā paśubhir mithunair jāyate
dvādaśa māsāḥ saṃvatsaraḥ
dvādaśa dvaṃdvāni darśapūrṇamāsayoḥ
tāni saṃpādyānīty āhuḥ
vatsaṃ copāvasṛjati
ukhāṃ cādhiśrayati
ava ca hanti
dṛṣadau ca samāhanti
adhi ca vapate
kapālāni copadadhāti
puroḍāśaṃ cādhiśrayati ājyaṃ ca
stambayajuś ca harati
abhi ca gṛhṇāti
vediṃ ca parigṛhṇāti
patnīṃ ca saṃnahyati
prokṣaṇīś cāsādayati ājyaṃ ca
etāni vai dvādaśa dvaṃdvāni darśapūrṇamāsayoḥ
tāni ya evaṃ sampādya yajate prajātenaiva yajñena yajate pra prajayā paśubhir mithunair jāyate
dhruvo 'si dhruvo 'haṃ sajāteṣu bhūyāsam ity āha
dhruvān evainān kurute
ugro 'sy ugro 'haṃ sajāteṣu bhūyāsam ity āha
aprativādina evainān kurute
abhibhūr asy abhibhūr ahaṃ sajāteṣu bhūyāsam ity āha
ya evainam pratyutpipīte tam upāsyate
yunajmi tvā brahmaṇā daivyenety āha
eṣa vā agner yogaḥ
tenaivainaṃ yunakti
yajñasya vai samṛddhena devāḥ suvargaṃ lokam āyan
yajñasya vyṛddhenāsurān parābhāvayan
yan me agne asya yajñasya riṣyād ity āha
yajñasyaiva tat samṛddhena yajamānaḥ suvargaṃ lokam eti
yajñasya vyṛddhena bhrātṛvyān parābhāvayati
agnihotram etābhir vyāhṛtībhir upasādayet
yajñamukhaṃ vā agnihotram brahmaitā vyāhṛtayaḥ
yajñamukha eva brahma kurute
saṃvatsare paryāgata etābhir evopasādayet
brahmaṇaivobhayataḥ saṃvatsaram parigṛhṇāti
darśapūrṇamāsau cāturmāsyāny ālabhamāna etābhir vyāhṛtībhir havīṃṣy āsādayet
yajñamukhaṃ vai darśapūrṇamāsau cāturmāsyāni brahmaitā vyāhṛtayaḥ
yajñamukha eva brahma kurute
saṃvatsare paryāgata etābhir evāsādayet
brahmaṇaivobhayataḥ saṃvatsaram parigṛhṇāti
yad vai yajñasya sāmnā kriyate rāṣṭraṃ yajñasyāśīr gacchati
yad ṛcā viśaṃ yajñasyāśīr gacchati
atha brāhmaṇo 'nāśīrkeṇa yajñena yajate
sāmidhenīr anuvakṣyann etā vyāhṛtīḥ purastād dadhyāt
brahmaiva pratipadaṃ kurute
tathā brāhmaṇaḥ sāśīrkeṇa yajñena yajate
yaṃ kāmayeta yajamānaṃ bhrātṛvyam asya yajñasyāśīr gacched iti tasyaitā vyāhṛtīḥ puronuvākyāyāṃ dadhyāt
bhrātṛvyadevatyā vai puronuvākyā
bhrātṛvyam evāsya yajñasyāśīr gacchati
yān kāmayeta yajamānān samāvaty enān yajñasyāśīr gacched iti teṣām etā vyāhṛtīḥ puronuvākyāyā ardharca ekāṃ dadhyād yājyāyai purastād ekāṃ yājyāyā ardharca ekām
tathainānt samāvatī yajñasyāśīr gacchati
yathā vai parjanyaḥ suvṛṣṭaṃ varṣaty evaṃ yajño yajamānasya varṣati
sthalayodakam parigṛhṇanti
āśiṣā yajñaṃ yajamānaḥ parigṛhṇāti
mano 'si prājāpatyaṃ manasā mā bhūtenāviśeti āha
mano vai prājāpatyam
prājāpatyo yajñaḥ
mana eva yajñam ātman dhatte
vāg asy aindrī sapatnakṣayaṇī vācā mendriyeṇāviśeti āha
aindrī vai vāk
vācam evaindrīm ātman dhatte
yo vai saptadaśam prajāpatiṃ yajñam anvāyattaṃ veda prati yajñena tiṣṭhati na yajñād bhraṃśate
āśrāvayeti caturakṣaram
astu śrauṣaḍ iti caturakṣaram
yajeti dvyakṣaram
ye yajāmaha iti pañcākṣaram
dvyakṣaro vaṣaṭkāraḥ
eṣa vai saptadaśaḥ prajāpatir yajñam anvāyattaḥ
ya evaṃ veda prati yajñena tiṣṭhati na yajñād bhraṃśate
yo vai yajñasya prāyaṇam pratiṣṭhām udayanaṃ veda pratiṣṭhitenāriṣṭena yajñena saṃsthāṃ gacchati
āśrāvayāstu śrauṣaḍ yaja ye yajāmahe vaṣaṭkāraḥ
etad vai yajñasya prāyaṇam
eṣā pratiṣṭhā
etad udayanam
ya evaṃ veda pratiṣṭhitenāriṣṭena yajñena saṃsthāṃ gacchati
yo vai sūnṛtāyai dohaṃ veda duha evainām
yajño vai sūnṛtā
āśrāvayety aivainām ahvat
astu śrauṣaḍ iti
yajety udanaiṣīt
ye yajāmaha ity upāsadat
vaṣaṭkāreṇa dogdhi
eṣa vai sūnṛtāyai dohaḥ
ya evaṃ veda duha evainām
devā vai sattram āsata
teṣāṃ diśo 'dasyan
ta etām ārdrām paṅktim apaśyan
āśrāvayeti purovātam ajanayan
astu śrauṣaḍ ity abhraṃ samaplāvayan
yajeti vidyutam ajanayan
ye yajāmaha iti prāvarṣayan
abhyastanayan vaṣaṭkāreṇa
tato vai tebhyo diśaḥ prāpyāyanta
ya evaṃ veda prāsmai diśaḥ pyāyante
prajāpatiṃ tvo veda prajāpatis tvaṃ veda
yam prajāpatir veda sa puṇyo bhavati
eṣa vai chandasyaḥ prajāpatir āśrāvayāstu śrauṣaḍ yaja ye yajāmahe vaṣaṭkāraḥ
ya evaṃ veda puṇyo bhavati
vasantam ṛtūnām prīṇāmīty āha
ṛtavo vai prayājāḥ
ṛtūn eva prīṇāti
te 'smai prītā yathāpūrvaṃ kalpante
kalpante 'smā ṛtavo ya evaṃ veda
agnīṣomayor ahaṃ devayajyayā cakṣuṣmān bhūyāsam ity āha
agnīṣomābhyāṃ vai yajñaś cakṣuṣmān
tābhyām eva cakṣur ātman dhatte
agner ahaṃ devayajyayānnādo bhūyāsam ity āha
agnir vai devānām annādaḥ
tenaivānnādyam ātman dhatte
dabdhir asi
adabdho bhūyāsam amuṃ dabheyam ity āha
etayā vai dabdhyā devā asurān adabhnuvan
tayaiva bhrātṛvyaṃ dabhnoti
agnīṣomayor ahaṃ devayajyayā vṛtrahā bhūyāsam ity āha
agnīṣomābhyāṃ vā indro vṛtram ahan
tābhyām eva bhrātṛvyaṃ stṛṇute
indrāgniyor ahaṃ devayajyayendriyāvy annādo bhūyāsam ity āha
indriyāvy evānnādo bhavati
indrasyāhaṃ devayajyayendriyāvī bhūyāsam ity āha
indriyāvy eva bhavati
mahendrasyāhaṃ devayajyayā jemānam mahimānaṃ gameyam ity āha
jemānam eva mahimānaṃ gacchati
agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam ity āha
āyur evātman dhatte
prati yajñena tiṣṭhati
pākayajñaṃ vā anv āhitāgneḥ paśava upatiṣṭhante
iḍā khalu vai pākayajñaḥ
saiṣāntarā prayājānūyājān yajamānasya loke 'vahitā
tām āhriyamāṇām abhimantrayeta surūpavarṣavarṇa ehīti
paśavo vā iḍā
paśūn evopahvayate
yajñaṃ vai devā aduhran
yajño 'surāṁ aduhat
te 'surā yajñadugdhāḥ parābhavan
yo vai yajñasya dohaṃ vidvān yajate 'py anyaṃ yajamānaṃ duhe
sā me satyāśīr asya yajñasya bhūyād iti
āha
eṣa vai yajñasya dohaḥ
tenaivainaṃ duhe
prattā vai gaur duhe
pratteḍā yajamānāya duhe
ete vā iḍāyai stanāḥ
iḍopahūteti
vāyur vatsaḥ
yarhi hoteḍām upahvayeta tarhi yajamāno hotāram īkṣamāṇo vāyum manasā dhyāyet
mātre vatsam upāvasṛjati
sarveṇa vai yajñena devāḥ suvargaṃ lokam āyan
pākayajñena manur aśrāmyat
seḍā manum upāvartata
tāṃ devāsurā vyahvayanta pratīcīṃ devāḥ parācīm asurāḥ
sā devān upāvartata
paśavo vai tad devān avṛṇata
paśavo 'surān ajahuḥ
yaṃ kāmayeta
apaśuḥ syād iti
parācīṃ tasyeḍām upahvayeta
apaśur eva bhavati
yaṃ kāmayeta
paśumānt syād iti
pratīcīm tasyeḍām upahvayeta
paśumān eva bhavati
brahmavādino vadanti
sa tvā iḍām upahvayeta ya iḍāṃ upahūyātmānam iḍāyām upahvayeteti
sā naḥ priyā supratūrtir maghonīti
āha
iḍām evopahūyātmānam iḍāyām upahvayate
vyastam iva vā etad yajñasya yad iḍā
sāmi prāśnanti sāmi mārjayante
etat prati vā asurāṇāṃ yajño vyacchidyata
brahmaṇā devāḥ samadadhuḥ
bṛhaspatis tanutām imaṃ na iti
āha
brahma vai devānām bṛhaspatiḥ
brahmaṇaiva yajñaṃ saṃdadhāti
vicchinnaṃ yajñaṃ sam imaṃ dadhātv iti
āha
saṃtatyai
viśve devā iha mādayantām iti
āha
saṃtatyaiva yajñaṃ devebhyo 'nudiśati
yāṃ vai yajñe dakṣiṇāṃ dadāti tām asya paśavo 'nusaṃkrāmanti
sa eṣa ījāno 'paśur bhāvukaḥ
yajamānena khalu vai tat kāryam ity āhur yathā devatrā dattaṃ kurvītātman paśūn ramayeteti
bradhna pinvasveti
āha
yajño vai bradhnaḥ
yajñam eva tan mahayati
atho devatraiva dattaṃ kuruta ātman paśūn ramayate
dadato me mā kṣāyīti
āha
akṣitim evopaiti
kurvato me mopadasad iti
āha
bhūmānam evopaiti
saṃśravā ha sauvarcanasas tumiṃjam aupoditim uvāca
yat sattriṇāṃ hotābhūḥ kām iḍām upāhvathā iti
tām upāhva iti hovāca yā prāṇena devān dādhāra vyānena manuṣyān apānena pitṝn iti
chinatti sā na chinattī3 iti
chinattīti
hovāca
śarīraṃ vā asyai tad upāhvathā iti hovāca
gaur vā asyai śarīram
gāṃ vāva tau tat paryavadatām
yā yajñe dīyate sā prāṇena devān dādhāra
yayā manuṣyā jīvanti sā vyānena manuṣyān
yām pitṛbhyo ghnanti sāpānena pitṝn
ya evaṃ veda paśumān bhavati
atha vai tām upāhva iti hovāca yā prajāḥ prabhavantīḥ pratyābhavatīti
annaṃ vā asyai tad upāhvathā iti hovāca
oṣadhayo vā asyā annam
oṣadhayo vai prajāḥ prabhavantīḥ pratyābhavanti
ya evaṃ vedānnādo bhavati
atha vai tām upāhva iti hovāca yā prajāḥ parābhavantīr anugṛhṇāti pratyābhavantīr gṛhṇātīti
pratiṣṭhāṃ vā asyai tad upāhvathā iti hovāca
iyaṃ vā asyai pratiṣṭhā
iyaṃ vai prajāḥ parābhavantīr anugṛhṇāti
pratyābhavantīr gṛhṇāti
ya evaṃ veda praty eva tiṣṭhati
atha vai tām upāhva iti hovāca yasyai nikramaṇe ghṛtam prajāḥ saṃjīvantīḥ pibantīti
chinatti sā na chinattī3 iti
na chinattīti hovāca pra tu janayatīti
eṣa vā iḍām upāhvathā iti hovāca
vṛṣṭir vā iḍā
vṛṣṭyai vai nikramaṇe ghṛtam prajāḥ saṃjīvantīḥ pibanti
ya evaṃ veda praiva jāyate 'nnādo bhavati
parokṣaṃ vā anye devā ijyante
pratyakṣam anye
yad yajate
ya eva devāḥ parokṣam ijyante tān eva tad yajati
yad anvāhāryam āharati
ete vai devāḥ pratyakṣaṃ yad brāhmaṇāḥ
tān eva tena prīṇāti
atho dakṣiṇaivāsyaiṣā
atho yajñasyaiva chidram apidadhāti
yad vai yajñasya krūraṃ yad viliṣṭaṃ tad anvāhāryeṇānvāharati
tad anvāhāryasyānvāhāryatvam
devadūtā vā ete yad ṛtvijaḥ
yad anvāhāryam āharati
devadūtān eva prīṇāti
prajāpatir devebhyo yajñān vyādiśat
sa riricāno 'manyata
sa etam anvāhāryam abhaktam apaśyat
tam ātmann adhatta
sa vā eṣa prājāpatyo yad anvāhāryaḥ
yasyaivaṃ viduṣo 'nvāhārya āhriyate sākṣād eva prajāpatim ṛdhnoti
aparimito nirupyaḥ
aparimitaḥ prajāpatiḥ
prajāpater āptyai
devā vai yad yajñe 'kurvata tad asurā akurvata
te devā etam prājāpatyam anvāhāryam apaśyan
tam anvāharanta
tato devā abhavan parāsurāḥ
yasyaivaṃ viduṣo 'nvāhārya āhriyate bhavaty ātmanā parāsya bhrātṛvyo bhavati
yajñena vā iṣṭī pakvena pūrtī
yasyaivaṃ viduṣo 'nvāhārya āhriyate sa tv eveṣṭāpūrtī
prajāpater bhāgo 'sīti
āha
prajāpatim eva bhāgadheyena samardhayati
ūrjasvān payasvān iti
āha
ūrjam evāsmin payo dadhāti
prāṇāpānau me pāhi
samānavyānau me pāhīti
āha
āśiṣam evaitām āśāste
akṣito 'sy akṣityai tvā mā me kṣeṣṭhā amutrāmuṣmiṃ loka iti
āha
kṣīyate vā amuṣmiṃ loke 'nnam
itaḥpradānaṃ hy amuṣmiṃ loke prajā upajīvanti
yad evam abhimṛśati
akṣitim evainad gamayati
nāsyāmuṣmiṃ loke 'nnaṃ kṣīyate
barhiṣo 'haṃ devayajyayā prajāvān bhūyāsam iti
āha
barhiṣā vai prajāpatiḥ prajā asṛjata
tenaiva prajāḥ sṛjate
narāśaṃsasyāhaṃ devayajyayā paśumān bhūyāsam iti
āha
narāśaṃsena vai prajāpatiḥ paśūn asṛjata
tenaiva paśūnt sṛjate
agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam iti
āha
āyur evātman dhatte
prati yajñena tiṣṭhati
darśapūrṇamāsayor vai devā ujjitim anūdajayan
darśapūrṇamāsābhyām asurān apānudanta
agner aham ujjitim anūjjeṣam iti
āha
darśapūrṇamāsayor eva devatānāṃ yajamāna ujjitim anūjjayati
darśapūrṇamāsābhyām bhrātṛvyān apanudate
vājavatībhyāṃ vyūhati
annaṃ vai vājaḥ
annam evāvarunddhe
dvābhyām
pratiṣṭhityai
yo vai yajñasya dvau dohau vidvān yajata ubhayata eva yajñaṃ duhe purastāc copariṣṭāc ca
eṣa vā anyo yajñasya doha iḍāyām anyaḥ
yarhi hotā yajamānasya nāma gṛhṇīyāt tarhi brūyāt
emā agmann āśiṣo dohakāmā iti
saṃstutā eva devatā duhe
atho ubhayata eva yajñaṃ duhe purastāc copariṣṭāc ca
rohitena tvāgnir devatāṃ gamayatv iti
āha
ete vai devāśvāḥ
yajamānaḥ prastaraḥ
yad etaiḥ prastaram praharati
devāśvair eva yajamānaṃ suvargaṃ lokaṃ gamayati
vi te muñcāmi raśanāḥ
vi raśmīn iti
āha
eṣa vā agner vimokaḥ
tenaivainaṃ vimuñcati
viṣṇoḥ śamyor ahaṃ devayajyayā yajñena pratiṣṭhāṃ gameyam iti
āha
yajño vai viṣṇuḥ
yajña evāntataḥ pratitiṣṭhati
somasyāhaṃ devayajyayā suretā reto dhiṣīyeti
āha
somo vai retodhāḥ
tenaiva reta ātman dhatte
tvaṣṭur ahaṃ devayajyayā paśūnāṃ rūpam puṣeyam iti
āha
tvaṣṭā vai paśūnām mithunānāṃ rūpakṛt
tenaiva paśūnāṃ rūpam ātman dhatte
devānām patnīr agnir gṛhapatir yajñasya mithunaṃ tayor ahaṃ devayajyayā mithunena prabhūyāsam iti
āha
etasmād vai mithunāt prajāpatir mithunena prājāyata
tasmād eva yajamāno mithunena prajāyate
vedo 'si
vittir asi videyeti
āha
vedena vai devā asurāṇāṃ vittaṃ vedyam avindanta
tad vedasya vedatvam
yadyad bhrātṛvyasyābhidhyāyet tasya nāma gṛhṇīyāt
tad evāsya sarvaṃ vṛṅkte
ghṛtavantaṃ kulāyinaṃ rāyaspoṣaṃ sahasriṇaṃ vedo dadātu vājinam iti
āha
pra sahasram paśūn āpnoti
āsya prajāyāṃ vājī jāyate ya evaṃ veda
dhruvāṃ vai ricyamānāṃ yajño 'nuricyate
yajñaṃ yajamānaḥ
yajamānam prajāḥ
dhruvām āpyāyamānāṃ yajño 'nvāpyāyate
yajñaṃ yajamānaḥ
yajamānam prajāḥ
āpyāyatāṃ dhruvā ghṛteneti
āha
dhruvām evāpyāyayati
tām āpyāyamānāṃ yajño 'nvāpyāyate
yajñaṃ yajamānaḥ
yajamānam prajāḥ
prajāpater vibhān nāma lokaḥ
tasmiṃs tvā dadhāmi saha yajamāneneti
āha
ayaṃ vai prajāpater vibhān nāma lokaḥ
tasminn evainaṃ dadhāti saha yajamānena
ricyata iva vā etad yad yajate
yad yajamānabhāgam prāśnāti
ātmānam eva prīṇāti
etāvān vai yajño yāvān yajamānabhāgaḥ
yajño yajamānaḥ
yad yajamānabhāgam prāśnāti
yajña eva yajñam pratiṣṭhāpayati
etad vai sūyavasaṃ sodakaṃ yad barhiś cāpaś ca
etad yajamānasyāyatanaṃ yad vediḥ
yat pūrṇapātram antarvedi ninayati
sva evāyatane sūyavasaṃ sodakaṃ kurute
sad asi
san me bhūyā iti
āha
āpo vai yajñaḥ
āpo 'mṛtam
yajñam evāmṛtam ātman dhatte
sarvāṇi vai bhūtāni vratam upayantam anūpayanti
prācyāṃ diśi devā ṛtvijo mārjayantām iti
āha
eṣa vai darśapūrṇamāsayor avabhṛthaḥ
yāny evainam bhūtāni vratam upayantam anūpayanti tair eva sahāvabhṛtham avaiti
viṣṇumukhā vai devāś chandobhir imāṁ lokān anapajayyam abhyajayan
yad viṣṇukramān kramate
viṣṇur eva bhūtvā yajamānaś chandobhir imāṁ lokān anapajayyam abhijayati
viṣṇoḥ kramo 'sy abhimātiheti
āha
gāyatrī vai pṛthivī
traiṣṭubham antarikṣam
jāgatī dyauḥ
ānuṣṭubhīr diśaḥ
chandobhir evemāṁ lokān yathāpūrvam abhijayati
aganma suvaḥ
suvar aganmeti
āha
suvargam eva lokam eti
saṃdṛśas te mā chitsi
yat te tapas tasmai te māvṛkṣīti
āha
yathāyajur evaitat
subhūr asi
śreṣṭho raśmīnām āyurdhā asi
āyur me dhehīti
āha
āśiṣam evaitām āśāste
pra vā eṣo 'smāl lokāc cyavate yo viṣṇukramān kramate
suvargāya hi lokāya viṣṇukramāḥ kramyante
brahmavādino vadanti
sa tvai viṣṇukramān krameta ya imāṁ lokān bhrātṛvyasya saṃvidya punar imaṃ lokam pratyavarohed iti
eṣa vā asya lokasya pratyavarohaḥ
yad āha
idam aham amum bhrātṛvyam ābhyo digbhyo 'syai diva iti
imān eva lokān bhrātṛvyasya saṃvidya punar imaṃ lokam pratyavarohati
saṃ jyotiṣābhūvam iti
āha
asminn eva loke pratitiṣṭhati
aindrīm āvṛtam anvāvarta iti
āha
asau vā āditya indraḥ
tasyaivāvṛtam anu paryāvartate
dakṣiṇā paryāvartate
svam eva vīryam anu paryāvartate
tasmād dakṣino 'rdha ātmano vīryāvattaraḥ
atho ādityasyaivāvṛtam anu paryāvartate
sam aham prajayā
sam mayā prajeti
āha
āśiṣam evaitām āśāste
samiddho agne me dīdihi
sameddhā te agne dīdyāsam iti
āha
yathāyajur evaitat
vasumān yajñaḥ
vasīyān bhūyāsam iti
āha
āśiṣam evaitām āśāste
bahu vai gārhapatyasyānte miśram iva caryate
āgnipāvamānībhyām gārhapatyam upa tiṣṭhate
punāty evāgnim
punīta ātmānam
dvābhyām
pratiṣṭhityai
agne gṛhapata iti
āha
yathāyajur evaitat
śataṃ himā iti
āha
śataṃ tvā hemantān indhiṣīyeti
vāvaitad āha
putrasya nāma gṛhṇāti
annādam evainaṃ karoti
tām āśiṣam āśāse tantave jyotiṣmatīm iti
brūyād yasya putro 'jātaḥ syāt
tejasvy evāsya brahmavarcasī putro jāyate
tām āśiṣam āśāse 'muṣmai jyotiṣmatīm iti
brūyād yasya putro jātaḥ syāt
teja evāsmin brahmavarcasaṃ dadhāti
yo vai yajñam prayujya na vimuñcaty apratiṣṭhāno vai sa bhavati
kas tvā yunakti sa tvā vimuñcatv iti
āha
prajāpatir vai kaḥ
prajāpatinaivainaṃ yunakti prajāpatinā vimuñcati
pratiṣṭhityai
īśvaraṃ vai vratam avisṛṣṭam pradahaḥ
agne vratapate vratam acāriṣam iti
āha
vratam eva visṛjate
śāntyai
apradāhāya
parāṅ vāva yajña eti
na nivartate punaḥ
yo vai yajñasya punarālambhaṃ vidvān yajate tam abhinivartate
yajño babhūva
sa ābabhūveti
āha
eṣa vai yajñasya punarālambhaḥ
tenaivainam punar ālabhate
anavaruddhā vā etasya virāḍ ya āhitāgniḥ sann asabhaḥ
paśavaḥ khalu vai brāhmaṇasya sabhā
iṣṭvā prāṅ utkramya brūyāt
gomāṁ agne 'vimāṁ aśvī yajña iti
ava sabhāṃ runddhe
pra sahasram paśūn āpnoti
āsya prajāyāṃ vājī jāyate
āgneyam aṣṭākapālaṃ nirvapati
saumyaṃ carum
sāvitraṃ dvādaśakapālam
sārasvataṃ carum
pauṣṇaṃ carum
mārutaṃ saptakapālam
vaiśvadevīm āmikṣām
dyāvāpṛthivyam ekakapālam
aindrāgnam ekādaśakapālam
mārutīm āmikṣām
vāruṇīm āmikṣām
kāyam ekakapālam
praghāsyān havāmahe
maruto yajñavāhasaḥ
karambheṇa sajoṣasaḥ
mo ṣū ṇa indra pṛtsu devāstu sma te śuṣminn avayāḥ
mahī hy asya mīḍhuṣo yavyā haviṣmato maruto vandate gīḥ
yad grāme yad araṇye yat sabhāyāṃ yad indriye
yac chūdre yad arya enaś cakṛmā vayam
yad ekasyādhi dharmaṇi tasyāvayajanam asi svāhā
akran karma karmakṛtaḥ saha vācā mayobhuvā
devebhyaḥ karma kṛtvāstam preta sudānavaḥ
agnaye 'nīkavate puroḍāśam aṣṭākapālam nirvapati sākaṃ sūryeṇodyatā
marudbhyaḥ sāṃtapanebhyo madhyandine carum
marudbhyo gṛhamedhibhyaḥ sarvāsāṃ dugdhe sāyaṃ carum
pūrṇā darvi parāpata supūrṇā punar āpata
vasneva vikrīṇāvahā iṣam ūrjaṃ śatakrato
dehi me
dadāmi te
ni me dhehi
ni te dadhe
nihāram it
ni me harā
nihāram
niharāmi te
marudbhyaḥ krīḍibhyaḥ puroḍāśaṃ saptakapālaṃ nirvapati
sākaṃ sūryeṇodyatāgneyam aṣṭākapālaṃ nirvapati
saumyaṃ carum
sāvitraṃ dvādaśakapālam
sārasvataṃ carum
pauṣṇaṃ carum
aindrāgnam ekādaśakapālam
aindraṃ carum
vaiśvakarmaṇam ekakapālam
somāya pitṛmate puroḍāśaṃ ṣaṭkapālaṃ nirvapati
pitṛbhyo barhiṣadbhyo dhānāḥ
pitṛbhyo 'gniṣvāttebhyo 'bhivānyāyai dugdhe mantham
etat te tata ye ca tvām anu
etat te pitāmaha prapitāmaha ye ca tvām anu
atra pitaro yathābhāgam mandadhvam
susaṃdṛśaṃ tvā vayam maghavan mandiṣīmahi
pra nūnam pūrṇavandhura stuto yāsi vaśāṁ anu
yojā nv indra te harī
akṣann amīmadanta hy ava priyā adhūṣata
astoṣata svabhānavo viprā naviṣṭhayā matī
yojā nv indra te harī
akṣan pitaraḥ
amīmadanta pitaraḥ
atītṛpanta pitaraḥ
amīmṛjanta pitaraḥ
pareta pitaraḥ somyā gambhīraiḥ pathibhiḥ pūrvyaiḥ
athā pitṝnt suvidatrāṁ apīta yamena ye sadhamādam madanti
mano nv āhuvāmahe nārāśaṃsena stomena
pitṝṇāṃ ca manmabhiḥ
ā na etu manaḥ punaḥ
kratve dakṣāya jīvase
jyok ca sūryaṃ dṛśe
punar naḥ pitaro mano dadātu daivyo janaḥ
jīvaṃ vrātaṃ sacemahi
yad antarikṣam pṛthivīm uta dyāṃ yan mātaram pitaraṃ vā jihiṃsima
agnir mā tasmād enaso gārhapatyaḥ pramuñcatu
duritā yāni cakṛma karotu mām anenasam
pratipūruṣam ekakapālān nirvapaty ekam atiriktam
yāvanto gṛhyāḥ smas tebhyaḥ kam akaram
paśūnāṃ śarmāsi
śarma yajamānasya
śarma me yaccha
eka eva rudro na dvitīyāya tasthe
ākhus te rudra paśuḥ
taṃ juṣasva
eṣa te rudra bhāgaḥ
saha svasrāmbikayā
taṃ juṣasva
bheṣajaṃ gave 'śvāya puruṣāya bheṣajam
atho asmabhyam bheṣajaṃ subheṣajaṃ yathāsati
sugam meṣāya meṣyai
avāmba rudram adimahy ava devaṃ tryambakam
yathā naḥ śreyasaḥ karad yathā no vasyasaḥ karat
yathā naḥ paśumataḥ karad yathā no vyavasāyayāt
tryambakaṃ yajāmahe sugandhim puṣṭivardhanam
urvārukam iva bandhanān mṛtyor mukṣīya māmṛtāt
eṣa te rudra bhāgaḥ
taṃ juṣasva
tenāvasena paro mūjavato 'tīhi
avatatadhanvā pinākahastaḥ kṛttivāsāḥ
aindrāgnaṃ dvādaśakapālam
vaiśvadevaṃ carum
indrāya śunāsīrāya puroḍāśaṃ dvādaśakapālam
vāyavyam payaḥ
suryam ekakapālam
dvādaśagavaṃ sīraṃ dakṣiṇā
āgneyam aṣṭākapālaṃ nirvapati
raudraṃ gāvīdhukaṃ carum
aindraṃ dadhi
vāruṇaṃ yavamayaṃ carum
vahinī dhenur dakṣiṇā
ye devāḥ puraḥsado 'gninetrā dakṣiṇasado yamanetrāḥ paścātsadaḥ savitṛnetrā uttarasado varuṇanetrā upariṣado bṛhaspatinetrā rakṣohaṇas te naḥ pāntu te no 'vantu tebhyo namas tebhyaḥ svāhā
samūḍhaṃ rakṣaḥ
saṃdagdhaṃ rakṣaḥ
idam ahaṃ rakṣo 'bhisaṃdahāmi
agnaye rakṣoghne svāhā
yamāya savitre varuṇāya bṛhaspataye duvasvate rakṣoghne svāhā
praṣṭivāhī ratho dakṣiṇā
devasya tvā savituḥ prasave 'śvinor bāhubhyām pūṣṇo hastābhyāṃ rakṣaso vadhaṃ juhomi
hataṃ rakṣaḥ
avadhiṣma rakṣaḥ
yad vaste tad dakṣiṇā
dhātre puroḍāśaṃ dvādaśakapālaṃ nirvapati
anumatyai carum
rākāyai carum
sinīvālyai carum
kuhvai carum
mithunau gāvau dakṣiṇā
āgnāvaiṣṇavam ekādaśakapālaṃ nirvapati
aindrāvaiṣṇavam ekādaśakapālam
vaiṣṇavaṃ trikapālam
vāmano vahī dakṣiṇā
agnīṣomīyam ekādaśakapālaṃ nirvapati
indrāsomīyam ekādaśakapālam
saumyaṃ carum
babhrur dakṣiṇā
somāpauṣṇaṃ caruṃ nirvapati
aindrāpauṣṇaṃ carum
pauṣṇaṃ carum
śyāmo dakṣiṇā
vaiśvānaraṃ dvādaśakapālaṃ nirvapati
hiraṇyaṃ dakṣiṇā
vāruṇaṃ yavamayaṃ carum
aśvo dakṣiṇā
bārhaspatyaṃ caruṃ nirvapati brahmaṇo gṛhe
śitipṛṣṭho dakṣiṇā
aindram ekādaśakapālaṃ rājanyasya gṛhe
ṛṣabho dakṣiṇā
ādityaṃ carum mahiṣyai gṛhe
dhenur dakṣiṇā
nairṛtaṃ carum parivṛktyai gṛhe
kṛṣṇānāṃ vrīhīṇāṃ nakhanirbhinnaṃ kṛṣṇā kūṭā dakṣiṇā
āgneyam aṣṭākapālaṃ senānyo gṛhe
hiraṇyaṃ dakṣiṇā
vāruṇaṃ daśakapālaṃ sūtasya gṛhe
mahāniraṣṭo dakṣiṇā
mārutaṃ saptakapālaṃ grāmaṇyo gṛhe
pṛśnir dakṣiṇā
sāvitraṃ dvādaśakapālaṃ kṣattur gṛhe
upadhvasto dakṣiṇā
āśvinaṃ dvikapālaṃ saṃgrahītur gṛhe
savātyau dakṣiṇā
pauṣṇaṃ carum bhāgadughasya gṛhe
śyāmo dakṣiṇā
raudraṃ gāvīdhukaṃ carum akṣāvāpasya gṛhe
śabala udvāro dakṣiṇā
indrāya sutrāmṇe puroḍāśam ekādaśakapālam pratinirvapati
indrāyāṃhomuce
ayaṃ no rājā vṛtrahā
rājā bhūtvā vṛtraṃ vadhyāt
maitrābārhaspatyam bhavati śvetāyai śvetavatsāyai dugdhe svayammūrte svayaṃmathita ājya āśvatthe pātre catuḥsraktau svayamavapannāyai śākhāyai
karṇāṃś cākarṇāṃś ca taṇḍulān vicinuyāt
ye karṇāḥ sa payasi bārhaspatyaḥ
ye 'karṇāḥ sa ājye maitraḥ
svayaṃkṛtā vedir bhavati
svayaṃdinam barhiḥ
svayaṃkṛta idhmaḥ
saiva śvetā śvetavatsā dakṣiṇā
agnaye gṛhapataye puroḍāśam aṣṭākapālaṃ nirvapati kṛṣṇānāṃ vrīhīṇām
somāya vanaspataye śyāmākaṃ carum
savitre satyaprasavāya puroḍāśaṃ dvādaśakapālam āśūnāṃ vrīhīṇām
rudrāya paśupataye gāvīdhukaṃ carum
bṛhaspataye vācaspataye naivāraṃ carum
indrāya jyeṣṭhāya puroḍāśam ekādaśakapālam mahāvrīhīṇām
mitrāya satyāyāmbānāṃ carum
varuṇāya dharmapataye yavamayaṃ carum
savitā tvā prasavānāṃ suvatām
agnir gṛhapatīnām
somo vanaspatīnām
rudraḥ paśūnām
bṛhaspatir vācām
indro jyeṣṭhānām
mitraḥ satyānām
varuṇo dharmapatīnām
ye devā devasuva stha ta imam āmuṣyāyaṇam anamitrāya suvadhvam mahate kṣatrāya mahata ādhipatyāya mahate jānarājyāya
eṣa vo bharatā rājā
somo 'smākam brāhmaṇāṇāṃ rājā
prati tyan nāma rājyam adhāyi svāṃ tanuvaṃ varuṇo aśiśret
śucer mitrasya vratyā abhūmāmanmahi mahata ṛtasya nāma
sarve vrātā varuṇasyābhūvan vi mitra evair arātim atārīt
asūṣudanta yajñiyā ṛtena vy u trito jarimāṇaṃ na ānaṭ
viṣṇoḥ kramo 'si
viṣṇoḥ krāntam asi
viṣṇor vikrāntam asi
āgneyam aṣṭākapālaṃ nirvapati
hiraṇyaṃ dakṣiṇā
sārasvataṃ carum
vatsatarī dakṣiṇā
sāvitraṃ dvādaśakapālam
upadhvasto dakṣiṇā
pauṣṇaṃ carum
śyāmo dakṣiṇā
bārhaspatyaṃ carum
śitipṛṣṭho dakṣiṇā
aindram ekādaśakapālam
ṛṣabho dakṣiṇā
vāruṇaṃ daśakapālam
mahāniraṣṭo dakṣiṇā
saumyaṃ carum
babhrur dakṣiṇā
tvāṣṭram aṣṭākapālam
śuṇṭho dakṣiṇā
vaiṣṇavaṃ trikapālam
vāmano dakṣiṇā
sadyo dīkṣayanti
sadyaḥ somaṃ krīṇanti
puṇḍarisrajām prayacchati
daśabhir vatsataraiḥ somaṃ krīṇāti
daśapeyo bhavati
śatam brāhmaṇāḥ pibanti
saptadaśaṃ stotram bhavati
prākāśāv adhvaryave dadāti
srajam udgātre
rukmaṃ hotre
aśvam prastotṛpratihartṛbhyām
dvādaśa paṣṭhauhīr brahmaṇe
vaśām maitrāvaruṇāya
ṛṣabham brāhmaṇācchaṃsine
vāsasī neṣṭāpotṛbhyām
sthūri yavācitam acchāvākāya
anaḍvāham agnīdhe
bhārgavo hotā bhavati
śrāyantīyam brahmasāmam bhavati
vāravantīyam agniṣṭomasāmam
sārasvatīr apo gṛhṇāti
āgneyam aṣṭākapālaṃ nirvapati
hiraṇyaṃ dakṣiṇā
aindram ekādaśakapālam
ṛṣabho dakṣiṇā
vaiśvadevaṃ carum
piśaṃgī paṣṭhauhī dakṣiṇā
maitrāvaruṇīm āmikṣām
vaśā dakṣiṇā
bārhaspatyaṃ carum
śitipṛṣṭho dakṣiṇā
ādityām malhāṃ garbhiṇīm ālabhate
mārutīm pṛśnim paṣṭhauhīm
aśvibhyām pūṣṇe puroḍāśaṃ dvādaśakapālaṃ nirvapati
sarasvate satyavāce carum
savitre satyaprasavāya puroḍāśaṃ dvādaśakapālam
tisṛdhanvaṃ śuṣkadṛtir dakṣiṇā
āgneyam aṣṭākapālaṃ nirvapati
saumyaṃ carum
sāvitraṃ dvādaśakapālam
bārhaspatyaṃ carum
tvāṣṭram aṣṭākapālam
vaiśvānaraṃ dvādaśakapālam
dakṣiṇo rathavāhanavāho dakṣiṇā
sārasvataṃ caruṃ nirvapati
pauṣṇaṃ carum
maitraṃ carum
vāruṇaṃ carum
kṣaitrapatyaṃ carum
ādityaṃ carum
uttaro rathavāhanavāho dakṣiṇā
svādvīṃ tvā svādunā tīvrāṃ tīvreṇāmṛtām amṛtena sṛjāmi saṃ somena
somo 'si
aśvibhyām pacyasva
sarasvatyai pacyasva
indrāya sutrāmṇe pacyasva
punātu te parisrutaṃ somaṃ sūryasya duhitā
vāreṇa śaśvatā tanā
vāyuḥ pūtaḥ pavitreṇa pratyaṅk somo atidrutaḥ
indrasya yujyaḥ sakhā
kuvid aṅga yavamanto yavaṃ cid yathā dānty anupūrvaṃ viyūya
ihehaiṣāṃ kṛṇuta bhojanāni ye barhiṣo namovṛktiṃ na jagmuḥ
āśvinaṃ dhūmram ālabhate
sārasvatam meṣam
aindram ṛṣabham
aindram ekādaśakapālaṃ nirvapati
sāvitraṃ dvādaśakapālam
vāruṇaṃ daśakapālam
somapratīkāḥ pitaras tṛpṇuta
vaḍabā dakṣiṇā
vāyavyam śvetam ālabheta bhūti kāmaḥ
vāyuḥ vai kṣepiṣṭhā devatā
vāyum eva svena bhāgadheyena upadhāvati
saḥ eva enam bhūtim gamayati
bhavati eva
ati kṣiprā devatā iti āhuḥ sā enam īśvarā pradahaḥ iti
etam eva santam vāyave niyutvate ālabheta
niyut vai asya dhṛtiḥ
dhṛtaḥ eva bhūtim upaiti a pradāhāya
bhavati eva
vāyave niyutvate ālabheta grāma kāmaḥ
vāyuḥ vai imāḥ prajāḥ nasyotāḥ nenīyate
vāyum eva niyutvantam svena bhāgadheyena upadhāvati
saḥ eva asmai prajāḥ nasyotāḥ niyacchati
grāmī eva bhavati
niyutvate bhavati
dhruvāḥ eva asmai anapagāḥ karoti
vāyave niyutvate ālabheta prajā kāmaḥ
prāṇaḥ vai vāyuḥ
apānaḥ niyut
prāṇa apānau khalu vai etasya prajāyāḥ apakrāmataḥ yaḥ alam prajāyai san prajām na vindate
vāyum eva niyutvantam svena bhāgadheyena upadhāvati
saḥ eva asmai prāṇa apānābhyām prajām prajanayati
vindate prajām
vāyave niyutvate ālabheta jyok āmayāvī
prāṇaḥ vai vāyuḥ
apānaḥ niyut
prāṇa apānau khalu vai etasmāt apakrāmataḥ yasya jyok āmayati
vāyum eva niyutvantam svena bhāgadheyena upa dhāvati
saḥ eva asmin prāṇa apānau dadhāti
uta yadi ita asuḥ bhavati jīvati eva
prajāpatiḥ vai idam ekaḥ āsīt
saḥ akāmayata prajāḥ paśūn sṛjeya iti
saḥ ātmanaḥ vapām udakhidat
tām agnau prāgṛhṇāt
tatas ajaḥ tūparaḥ samabhavat
tam svāyai devatāyai ālabhata
tatas vai sa prajāḥ paśūn asṛjata
yaḥ prajā kāmaḥ paśu kāmaḥ syāt saḥ etam prājāpatyam ajam tūparam ālabheta
prajāpatim eva svena bhāgadheyena upadhāvati
saḥ eva asmai prajām paśūn prajanayati
yat śmaśruṇaḥ tat puruṣāṇām rūpam yat tūparaḥ tat aśvānām yat anyatas dat tat gavām yat avyāḥ iva śaphāḥ tat avīnām yat ajaḥ tat ajānām
etāvantaḥ vai grāmyāḥ paśavaḥ
tān rūpeṇa eva avarunddhe
somāpauṣṇam traitam ālabheta paśu kāmaḥ
dvau vai ajāyai stanau
nānā eva dvau abhijāyete ūrjam puṣṭim tṛtīyaḥ
somāpūṣaṇau eva svena bhāgadheyena upadhāvati
tau eva asmai paśūn prajanayataḥ
somaḥ vai retaḥ dhāḥ
pūṣā paśūnām prajanayitā
somaḥ eva asmai retaḥ dadhāti
pūṣā paśūn prajanayati
audumbaraḥ yūpaḥ bhavati
ūrj vai udumbaraḥ
ūrj paśavaḥ
ūrjā eva asmai ūrjam paśūn avarunddhe
prajāpatiḥ prajāḥ asṛjata
tāḥ asmāt sṛṣṭāḥ parācīḥ āyan
tāḥ varuṇam agacchan
tāḥ anvait
tāḥ punar ayācata
tāḥ asmai na punar adadāt
saḥ abravīt varam vṛṇīṣva atha me punar dehi iti
tāsām varam ālabhata
sa kṛṣṇaḥ eka śiti pād abhavat
yaḥ varuṇa gṛhītaḥ syāt saḥ etam vāruṇam kṛṣṇam eka śiti pādam ālabheta
varuṇam eva svena bhāgadheyena upadhāvati
saḥ eva enam varuṇa pāśāt muñcati
kṛṣṇaḥ eka śiti pād bhavati
vāruṇaḥ hi eṣa devatayā
samṛddhyai
suvarbhānuḥ āsuraḥ sūryam tamasā vidhyat
tasmai devāḥ prāyaścittim aicchan
tasya yat prathamam tamaḥ apāghnan sā kṛṣṇā aviḥ abhavat
yat dvitīyam sā phalgunī
yat tṛtīyam sā balakṣī
yat adhyasthāt apākṛntan sā aviḥ vaśā samabhavat
te devāḥ abruvan deva paśuḥ vai ayam samabhūt kasmai imam ālapsyāmahe iti
atha vai tarhi alpā pṛthivī āsīt a jātāḥ oṣadhayaḥ
tām avim vaśām ādityebhyaḥ kāmāya ālabhanta
tatas vai aprathata pṛthivī ajāyanta oṣadhayaḥ
yaḥ kāmayeta
pratheya paśubhiḥ pra prajayā jāyeya iti saḥ etām avim vaśām ādityebhyaḥ kāmāya ālabheta
ādityān eva kāmam svena bhāgadheyena upadhāvati
te eva enam prathayanti paśubhiḥ pra prajayā janayanti
asau ādityaḥ na vyarocata
tasmai devāḥ prāyaścittim aicchan
tasmai etāḥ malhāḥ ālabhanta āgneyīm kṛṣṇagrīvīm saṃhitām aindrīm śvetām bārhaspatyām
tābhiḥ eva asmin rucam adadhuḥ
yaḥ brahmavarcasa kāmaḥ syāt tasmai etāḥ malhāḥ ālabheta āgneyīm kṛṣṇagrīvīm saṃhitām aindrīm śvetām bārhaspatyām
etāḥ eva devatāḥ svena bhāgadheyena upadhāvati
tāḥ eva asmin brahmavarcasam dadhati
brahmavarcasī eva bhavati
vasantā prātar āgneyīm kṛṣṇagrīvīm ālabheta grīṣme madhyaṃdine saṃhitām aindrīm śaradi aparāhṇe śvetām bārhaspatyām
trīṇi vai ādityasya tejāṃsi vasantā prātar grīṣme madhyaṃdine śaradi aparāhṇe
yāvanti eva tejāṃsi tāni eva avarunddhe
saṃvatsaram paryālabhyante
saṃvatsaraḥ vai brahmavarcasasya pradātā
saṃvatsaraḥ eva asmai brahmavarcasam prayacchati
brahmavarcasī eva bhavati
garbhiṇyaḥ bhavanti
indriyam vai garbhaḥ
indriyam eva asmin dadhati
sārasvatīm meṣīm ālabheta yaḥ īśvaraḥ vācaḥ vaditoḥ san vācam na vadet
vāc vai sarasvatī
sarasvatīm eva svena bhāgadheyena upadhāvati
sā eva asmin vācam dadhāti
pravaditā vācaḥ bhavati
a panna datī bhavati
tasmāt manuṣyāḥ sarvām vācam vadanti
āgneyam kṛṣṇa grīvam ālabheta saumyam babhrum jyok āmayāvī
agnim vai etasya śarīram gacchati somam rasaḥ yasya jyok āmayati
agneḥ eva asya śarīram niṣkrīṇāti somāt rasam
uta yadi ita asuḥ bhavati jīvati eva
saumyam babhrum ālabheta āgneyam kṛṣṇa grīvam prajā kāmaḥ
somaḥ
somaḥ vai retaḥ dhāḥ
agniḥ prajānām prajanayitā
somaḥ eva asmai retaḥ dadhāti
agniḥ prajām prajanayati
vindate prajām
āgneyam kṛṣṇa grīvam ālabheta saumyam babhrum yaḥ brāhmaṇaḥ vidyām anūcya na viroceta
yat āgneyaḥ bhavati tejaḥ eva asmin tena dadhāti yat saumyaḥ brahmavarcasam tena
kṛṣṇa grīvaḥ āgneyaḥ bhavati
bhavati
tamaḥ eva asmāt apahanti
śvetaḥ bhavati
rucam eva asmin dadhāti
babhruḥ saumyaḥ bhavati
bhavati
brahmavarcasam eva asmin tviṣim dadhāti
āgneyam kṛṣṇa grīvam ālabheta saumyam babhrum āgneyam kṛṣṇa grīvam purodhāyām spardhamānaḥ
āgneyaḥ vai brāhmaṇaḥ
saumyaḥ rājanyaḥ
abhitas saumyam āgneyau bhavataḥ
tejasā eva brahmaṇā ubhayatas rāṣṭram parigṛhṇāti ekadhā samāvṛṅkte
puras enam dadhate
deva asurāḥ eṣu lokeṣu aspardhanta
saḥ etam viṣṇuḥ vāmanam apaśyat
tam svāyai devatāyai ālabhata
tatas vai saḥ imān lokān abhyajayat
vaiṣṇavam vāmanam ālabheta spardhamānaḥ
viṣṇuḥ eva bhūtvā imān lokān abhijayati
viṣame ālabheta
viṣamāḥ iva hi ime lokāḥ
samṛddhyai
indrāya manyumate manasvate lalāmam prāśṛṅgam ālabheta saṃgrāme saṃyatte
saṃyatte
indriyeṇa vai manyunā manasā saṃgrāmam jayati
indram eva manyumantam manasvantam svena bhāgadheyena upadhāvati
saḥ eva asmin indriyam manyum manaḥ dadhāti
jayati tam saṃgrāmam
indrāya marutvate pṛśni saktham ālabheta grāma kāmaḥ
indram eva marutvantam svena bhāgadheyena upadhāvati
saḥ eva asmai sajātān prayacchati
grāmī eva bhavati
tena
yat ṛṣabhaḥ tena aindraḥ
yat pṛśniḥ tena mārutaḥ
samṛddhyai
paścāt pṛśni sakthaḥ bhavati
paścāt anvavasāyinīm eva asmai viśam karoti
saumyam babhrum ālabheta anna kāmaḥ
saumyam vai annam
somam eva svena bhāgadheyena upadhāvati
saḥ eva asmai annam prayacchati
anna ādaḥ eva bhavati
babhruḥ bhavati
etat vai annasya rūpam
samṛddhyai
saumyam babhrum ālabheta yam alam rājyāya santam rājyam na upanamet
saumyam vai rājyam
somam eva svena bhāgadheyena upadhāvati
saḥ eva asmai rājyam prayacchati
upa enam rājyam namati
babhruḥ bhavati
etat vai somasya rūpam
samṛddhyai
indrāya vṛtrature lalāmam prāśṛṅgam ālabheta gata śrīḥ pratiṣṭhā kāmaḥ
pāpmānam eva vṛtram tīrtvā pratiṣṭhām gacchati
indrāya abhimāti ghne lalāmam prāśṛṅgam labheta yaḥ pāpmanā gṛhītaḥ syāt
pāpmā vai abhimātiḥ
indram eva abhimāti hanam svena bhāgadheyena upadhāvati
saḥ eva asmāt pāpmānam abhimātim praṇudate
indrāya vajriṇe lalāmam prāśṛṅgam ālabheta yam alam rājyāya santam rājyam na upanamet
indram eva vajriṇam svena bhāgadheyena upadhāvati
saḥ eva asmai vajram prayacchati
saḥ enam vajraḥ bhūtyai inddhe
upa enam rājyam namati
lalāmaḥ prāśṛṅgaḥ bhavati
etat vai vajrasya rūpam
samṛddhyai
asau ādityaḥ na vyarocata
tasmai devāḥ prāyaścittim aicchan
tasmai etām daśa ṛṣabhām ālabhanta
tayā eva asmin rucam adadhuḥ
yaḥ brahmavarcasa kāmaḥ syāt tasmai etām daśa ṛṣabhām ālabheta
amum eva ādityam svena bhāgadheyena upadhāvati
saḥ eva asmin brahmavarcasam dadhāti
brahmavarcasī eva bhavati
vasante prātar trīn lalāmān ālabheta grīṣme madhyaṃdine śiti pṛṣṭhāṁ śaradi aparāhṇe trīn śiti vārān
trīṇi vai ādityasya tejāṃsi vasante prātar grīṣme madhyaṃdine śaradi aparāhṇe
yāvanti eva tejāṃsi tāni eva avarunddhe
trayaḥ trayaḥ ālabhyante
abhipūrvam eva asmin tejaḥ dadhāti
saṃvatsaram paryālabhyante
saṃvatsaraḥ vai brahmavarcasasya pradātā
saṃvatsaraḥ eva asmai brahmavarcasam prayacchati
brahmavarcasī eva bhavati
saṃvatsarasya parastāt prājāpatyam kadrum ālabheta
prajāpatiḥ sarvāḥ devatāḥ
devatāsu eva pratitiṣṭhati
yadi bibhīyāt duścarmā bhaviṣyāmi iti somāpauṣṇam śyāmam ālabheta
saumyaḥ vai devatayā puruṣaḥ pauṣṇāḥ paśavaḥ
svayā eva asmai devatayā paśubhiḥ tvacam karoti
na duścarmā bhavati
devāḥ ca yamaḥ ca asmin loke aspardhanta
sa yamaḥ devānām indriyam vīryam ayuvata
tat yamasya yama tvam
te devāḥ amanyanta yamaḥ vai idam abhūt yat vayam smaḥ iti
te prajāpatim upādhāvan
saḥ etau prajāpatiḥ ātmanaḥ ukṣa vaśau niramimīta
te devāḥ vaiṣṇāvaruṇīm vaśām ālabhanta aindram ukṣāṇam
tam varuṇena eva grāhayitvā viṣṇunā yajñena prāṇudanta aindreṇa eva asya indriyam avṛñjata
yaḥ bhrātṛvyavān syāt sa spardhamānaḥ vaiṣṇāvaruṇīm vaśām ālabhet aindram ukṣāṇam
varuṇena eva bhrātṛvyam grāhayitvā viṣṇunā yajñena praṇudate aindreṇa eva asya indriyam vṛṅkte
bhavati ātmanā
parā asya bhrātṛvyaḥ bhavati
indraḥ vṛtram ahan
tam vṛtraḥ hataḥ ṣoḍaśabhiḥ bhogaiḥ asināt
tasya vṛtrasya śīrṣataḥ gāvaḥ udāyan
tāḥ vaidehyaḥ abhavan
tāsām ṛṣabhaḥ jaghane anūdait
tam indraḥ acāyat
saḥ amanyata yaḥ vai imam ālabheta mucyeta asmāt pāpmanaḥ iti
saḥ āgneyam kṛṣṇa grīvam ālabhat aindram ṛṣabham
tasya agniḥ eva svena bhāgadheyena upasṛtaḥ ṣoḍaśadhā vṛtrasya bhogān api adahat aindreṇa indriyam ātman adhatta
yaḥ pāpmanā gṛhītaḥ syāt saḥ āgneyam kṛṣṇa grīvam ālabhet aindram ṛṣabham
agniḥ eva asya svena bhāgadheyena upasṛtaḥ pāpmānam apidahati
aindreṇa indriyam ātman dhatte
mucyate pāpmanaḥ
bhavati eva
dyāvāpṛthivyām dhenum ālabheta jyok aparuddhaḥ
anayoḥ hi vai eṣaḥ a pratiṣṭhitaḥ
atha eṣa jyok aparuddhaḥ dyāvāpṛthivī eva svena bhāgadheyena upadhāvati
te eva enam pratiṣṭhām gamayataḥ
prati eva tiṣṭhati
paryāriṇī bhavati
paryāri iva hi etasya rāṣṭram yaḥ jyok aparuddhaḥ
samṛddhyai
vāyavyam vatsam ālabheta
vāyuḥ vai anayoḥ vatsaḥ
ime vai etasmai lokāḥ apaśuṣkāḥ viś apaśuṣkā
atha eṣa jyok aparuddhaḥ vāyum eva svena bhāgadheyena upadhāvati
saḥ eva asmai imān lokān viśam pradāpayati
pra asmai ime lokāḥ snuvanti
bhuñjatī enam viś upatiṣṭhate
indro valasya bilam apaurṇot
sa ya uttamaḥ paśur āsīt tam pṛṣṭham pratisaṃgṛhyodakhidat
taṃ sahasram paśavo 'nūdāyan
sa unnato 'bhavat
yaḥ paśukāmaḥ syāt sa etam aindram unnatam ālabheta
indram eva svena bhāgadheyenopadhāvati
sa evāsmai paśūn prayacchati
paśumān eva bhavati
unnataḥ
bhavati
sāhasrī vā eṣā lakṣmī yad unnataḥ
lakṣmiyaiva paśūn avarunddhe
yadā sahasram paśūn prāpnuyād atha vaiṣṇavaṃ vāmanam ālabheta
etasmin vai tat sahasram adhyatiṣṭhat
tasmād eṣa vāmanaḥ samīṣitaḥ paśubhya eva prajātebhyaḥ pratiṣṭhāṃ dadhāti
ko 'rhati sahasram paśūn prāptum ity āhuḥ
ahorātrāṇy eva sahasraṃ sampādyālabheta
paśavaḥ
vā ahorātrāṇi
paśūn eva prajātān pratiṣṭhāṃ gamayati
oṣadhībhyo vehatam ālabheta prajākāmaḥ
oṣadhayo vā etam prajāyai paribādhante yo 'laṃ prajāyai san prajāṃ na vindate
oṣadhayaḥ khalu vā etasyai sūtum apighnanti yā vehad bhavati
oṣadhīr eva svena bhāgadheyenopadhāvati
tā evāsmai svād yoneḥ prajām prajanayanti
vindate
prajām
āpo vā oṣadhayo 'sat puruṣaḥ
āpa evāsmā asataḥ sad dadati
tasmād āhur yaś caivaṃ veda yaś ca na
āpas tvāvāsataḥ sad dadatīti
aindrīṃ sūtavaśām ālabheta bhūtikāmaḥ
ajāto vā eṣa yo 'laṃ bhūtyai san bhūtiṃ na prāpnoti
indram khalu vā eṣā sūtvā vaśābhavat
indram eva svena bhāgadheyenopadhāvati
sa evainam bhūtiṃ gamayati
bhavaty eva
yaṃ sūtvā vaśā syāt tam aindram evālabheta
etad vāva tad indriyam
sākṣād evendriyam avarunddhe
aindrāgnam punarutsṛṣṭam ālabheta ya ā tṛtīyāt puruṣāt somaṃ na pibet
vicchinno vā etasya somapītho yo brāhmaṇaḥ sann ā
tṛtīyāt puruṣāt somaṃ na pibati
indrāgnī eva svena bhāgadheyenopadhāvati
tāv evāsmai somapīthaṃ prayacchataḥ
upainaṃ somapītho namati
yad aindro bhavatīndriyaṃ vai somapītha indriyam eva somapītham avarunddhe
yad āgneyo bhavaty āgneyo vai brāhmaṇaḥ svām eva devatām anusaṃtanoti
punarutsṛṣṭo bhavati
punarutsṛṣṭa iva hy etasya
somapīthaḥ
samṛddhyai
brāhmaṇaspatyaṃ tūparam ālabhetābhicaran
brahmaṇaspatim eva svena bhāgadheyenopadhāvati
tasmā evainam āvṛścati
tājag ārtim ārcchati
tūparo bhavati
kṣurapavir vā eṣā lakṣmī yat tūparaḥ
samṛddhyai
sphyo yūpo bhavati vajro vai sphyo vajram evāsmai praharati
śaramayam barhiḥ śṛṇāty evainam
vaibhīdaka idhmo bhinatty evainam
bārhaspatyaṃ śitipṛṣṭham ālabheta grāmakāmo yaḥ kāmayeta
pṛṣṭhaṃ samānānāṃ syām iti
bṛhaspatim eva svena bhāgadheyenopadhāvati
sa evainam pṛṣṭhaṃ samānānāṃ karoti
grāmy eva bhavati
śitipṛṣṭho bhavati
bārhaspatyo hy eṣa devatayā
samṛddhyai
pauṣṇaṃ śyāmam ālabhetānnakāmaḥ
annaṃ vai pūṣā
pūṣaṇam eva svena bhāgadheyenopadhāvati
sa evāsmai
annam prayacchati
annāda eva bhavati
śyāmo bhavati
etad vā annasya rūpam
samṛddhyai
mārutam pṛśnim ālabhetānnakāmaḥ
annaṃ vai marutaḥ
maruta eva svena bhāgadheyenopadhāvati
ta evāsmā annam prayacchanti
annāda eva bhavati
pṛśnir bhavati
etad vā annasya rūpam
samṛddhyai
aindram aruṇam ālabhetendriyakāmaḥ
indram eva
svena bhāgadheyenopadhāvati
sa evāsminn indriyaṃ dadhāti
indriyāvy eva bhavati
aruṇo bhrūmān bhavati
etad vā indrasya rūpam
samṛddhyai
sāvitram upadhvastam ālabheta sanikāmaḥ
savitā vai prasavānām īśe
savitāram eva svena bhāgadheyenopadhāvati
sa evāsmai sanim prasuvati
dānakāmā asmai prajā bhavanti
upadhvasto bhavati
sāvitro hy eṣaḥ
devatayā
samṛddhyai
vaiśvadevam bahurūpam ālabhetānnakāmaḥ
vaiśvadevaṃ vā annam
viśvān eva devānt svena bhāgadheyenopadhāvati
ta evāsmā annam prayacchanti
annāda eva bhavati
bahurūpo bhavati
bahurūpaṃ hy annam
samṛddhyai
vaiśvadevam bahurūpam ālabheta grāmakāmaḥ
vaiśvadevā vai sajātāḥ
viśvān eva devānt svena bhāgadheyenopadhāvati
ta evāsmai
sajātān prayacchanti
grāmy eva bhavati
bahurūpo bhavati
bahudevatyo hy eṣa
samṛddhyai
prājāpatyaṃ tūparam ālabheta yasyānājñātam eva jyog āmayet
prājāpatyo vai puruṣaḥ
prajāpatiḥ khalu vai tasya veda yasyānājñātam iva jyog āmayati
prajāpatim eva svena bhāgadheyenopadhāvati
sa evainaṃ tasmāt srāmān muñcati
tūparo bhavati
prājāpatyo hy eṣa devatayā
samṛddhyai
vaṣaṭkāraḥ vai gāyatriyai śiraḥ achinat
tasyai rasaḥ parāpatat
tam bṛhaspatiḥ upāgṛhṇāt
sā śiti pṛṣṭhā vaśā bhavat
yaḥ dvitīyaḥ parāpatat tam mitrāvaruṇau upāgṛhṇītām
sā dvi rūpā vaśā bhavat
yaḥ tṛtīyaḥ parāpatat tam viśve devāḥ upāgṛhṇan
sā bahu rūpā vaśā bhavat
yaḥ caturthaḥ parāpatat sa pṛthivīm prāviśat
tam bṛhaspatiḥ abhi agṛhṇāt
astu eva ayam bhogāya iti
saḥ ukṣavaśaḥ samabhavat
yat lohitam parāpatat tat rudraḥ upāgṛhṇāt
sā raudrī rohiṇī vaśā bhavat
bārhaspatyām śiti pṛṣṭhām ālabheta brahmavarcasa kāmaḥ
bṛhaspatim eva svena bhāgadheyena upadhāvati
saḥ eva asmin brahmavarcasam dadhāti
brahmavarcasī eva bhavati
chandasām vai eṣa rasaḥ yat vaśā
rasaḥ iva khalu vai brahmavarcasam
chandasām eva rasena rasam brahmavarcasam avarunddhe
maitrāvaruṇīm dvi rūpām ālabheta vṛṣṭi kāmaḥ
maitram vai ahar vāruṇī rātriḥ
ahar rātrābhyām khalu vai parjanyaḥ varṣati
mitrāvaruṇau eva svena bhāgadheyena upadhāvati
tau eva asmai ahar rātrābhyām parjanyam varṣayataḥ
chandasām vai eṣa rasaḥ yat vaśā
rasaḥ iva khalu vai vṛṣṭiḥ
chandasām eva rasena rasam vṛṣṭim avarunddhe
maitrāvaruṇīm dvi rūpām ālabheta prajā kāmaḥ
maitram vai ahar vāruṇī rātriḥ
ahar rātrābhyām khalu vai prajāḥ prajāyante
mitrāvaruṇau eva svena bhāgadheyena upadhāvati
tau eva asmai ahar rātrābhyām prajām prajanayataḥ
chandasām vai eṣa rasaḥ yat vaśā
rasaḥ iva khalu vai prajā
chandasām eva rasena rasam prajām ava runddhe
vaiśvadevīm bahu rūpām ālabheta anna kāmaḥ
vaiśvadevam vai annam
viśvān eva devān svena bhāgadheyena upadhāvati
te eva asmai annam prayacchanti
anna ādaḥ eva bhavati
chandasām vai eṣa rasaḥ yat vaśā
rasaḥ iva khalu vai annam
chandasām eva rasena rasam annam avarunddhe
vaiśvadevīm bahu rūpām ālabheta grāma kāmaḥ
vaiśvadevāḥ vai sajātāḥ
viśvān eva devān svena bhāgadheyena upadhāvati
te eva asmai sajātān prayacchanti
grāmī eva bhavati
chandasām vai eṣa rasaḥ yat vaśā
rasaḥ iva khalu vai sajātāḥ
chandasām eva rasena rasam sajātān avarunddhe
bārhaspatyam ukṣavaśam ālabheta brahmavarcasa kāmaḥ
bṛhaspatim eva svena bhāgadheyena upadhāvati
asmin
saḥ eva asmin brahmavarcasam dadhāti
brahmavarcasī eva bhavati
vaśam vai eṣa carati yat ukṣā
vaśaḥ iva khalu vai brahmavarcasam
vaśena eva vaśam brahmavarcasam avarunddhe
raudrīm rohiṇīm ālabheta abhicaran
rudram eva svena bhāgadheyena upadhāvati
enam
tasmai eva enam āvṛścati
tājak ārtim ārchati
rohiṇī bhavati raudrī hi eṣā devatayā samṛddhyai
sphyaḥ yūpaḥ bhavati
vajraḥ vai sphyaḥ
vajram eva asmai praharati
śara mayam barhiḥ
śṛṇāti eva enam
vaibhīdakaḥ idhmaḥ
bhinatti eva enam
asau ādityaḥ na vyarocata
tasmai devāḥ prāyaścittim aicchan
tayā eva asmin rucam adadhuḥ
yaḥ brahmavarcasa kāmaḥ syāt tasmai etām saurīm śvetām vaśām ālabheta
amum eva ādityam svena bhāgadheyena upadhāvati
saḥ eva asmin brahmavarcasam dadhāti
brahmavarcasī eva bhavati
bailvaḥ yūpaḥ bhavati
bhavati
asau vai
asau vai ādityaḥ yatas ajāyata tatas bilvaḥ udatiṣṭhat
sayoni eva brahmavarcasam avarunddhe
brāhmaṇaspatyām babhru karṇīm ālabheta abhicaran
vāruṇam daśa kapālam purastāt nirvapet
varuṇena eva bhrātṛvyam grāhayitvā brahmaṇā stṛṇute
babhru karṇī bhavati
etat vai brahmaṇaḥ rūpam samṛddhyai
sphyaḥ yūpaḥ bhavati
vajraḥ vai sphyaḥ
vajram eva asmai praharati
śara mayam barhiḥ
śṛṇāti eva enam
vaibhīdakaḥ idhmaḥ
bhinatti eva enam
vaiṣṇavam vāmanam ālabheta yam yajñaḥ na upanamet
viṣṇuḥ vai yajñaḥ
viṣṇum eva svena bhāgadheyena upadhāvati
saḥ eva asmai yajñam prayacchati
upa enam yajñaḥ namati
vāmanaḥ bhavati
vaiṣṇavaḥ hi eṣa devatayā samṛddhyai
tvāṣṭram vaḍabam ālabheta paśu kāmaḥ
tvaṣṭā vai paśūnām mithunānām prajanayitā
tvaṣṭāram eva svena bhāgadheyena upadhāvati
saḥ eva asmai paśūn mithunān prajanayati
prajāḥ hi vai etasmin paśavaḥ praviṣṭāḥ
atha eṣa pumān san vaḍabaḥ sākṣāt eva prajām paśūn avarunddhe
maitram śvetam ālabheta saṃgrāme saṃyatte samaya kāmaḥ
mitram eva svena bhāgadheyena upadhāvati
saḥ eva enam mitreṇa saṃnayati
viśālaḥ bhavati
vyavasāyayati eva enam
prājāpatyam kṛṣṇam ālabheta vṛṣṭi kāmaḥ
prajāpatiḥ vai vṛṣṭyāḥ īśe
prajāpatim eva svena bhāgadheyena upadhāvati
saḥ eva asmai parjanyam varṣayati
kṛṣṇaḥ bhavati
etat vai vṛṣṭyai rūpam
rūpeṇa eva vṛṣṭim avarunddhe
śabalaḥ bhavati
vidyutam eva asmai janayitvā varṣayati
avāśṛṅgaḥ bhavati
vṛṣṭim eva asmai niyacchati
varuṇam suṣuvāṇam annādyam na upānamat
saḥ etām vāruṇīm kṛṣṇām vaśām apaśyat
tām svāyai devatāyai ālabhata
tatas vai tam annādyam upānamat
yam yam alam alam annādyāya annādyāya santam santam annādyam annādyam na na upanamet upanamet saḥ etām vāruṇīm kṛṣṇām vaśām ālabheta
varuṇam eva svena bhāgadheyena upadhāvati
saḥ eva asmai annam prayacchati
anna ādaḥ eva bhavati
kṛṣṇā bhavati
vāruṇī hi eṣā devatayā samṛddhyai
samṛddhyai
maitram śvetam ālabheta vāruṇam kṛṣṇam apām ca oṣadhīnām ca saṃdhau anna kāmaḥ
kṛṣṇam
maitrīḥ vai oṣadhayaḥ vāruṇīḥ āpaḥ
vai
apām ca khalu vai oṣadhīnām ca rasam upajīvāmaḥ
mitrāvaruṇau eva svena bhāgadheyena upadhāvati
tau eva asmai annam prayacchataḥ
anna ādaḥ eva bhavati
apām ca oṣadhīnām ca saṃdhau ālabhate ubhayasya avaruddhyai
maitram śvetam ālabheta vāruṇam kṛṣṇam jyok āmayāvī
yat maitraḥ bhavati mitreṇa eva asmai varuṇam śamayati
yat vāruṇaḥ sākṣāt eva enam varuṇa pāśāt muñcati
uta yadi ita asuḥ bhavati jīvati eva
devāḥ vai puṣṭim na avindan
tām mithune apaśyan
tasyām na samarādhayan
tau aśvinau abrūtām
āvayoḥ vai eṣā mā etasyām vadadhvam iti
sā aśvinoḥ eva abhavat
yaḥ puṣṭi kāmaḥ syāt saḥ etām āśvinīm yamīm vaśām ālabheta
aśvinau eva svena bhāgadheyena upadhāvati
tau eva asmin puṣṭim dhattaḥ
puṣyati prajayā paśubhiḥ
āśvinaṃ dhūmralalāmam ālabheta yo durbrāhmaṇaḥ somam pipāset
aśvinau vai devānām asomapāv āstām
tau paścā somapītham prāpnutām
aśvināv etasya devatā yo durbrāhmaṇaḥ somam pipāsati
aśvināv eva svena bhāgadheyenopadhāvati
tāv evāsmai somapītham prayacchata upainaṃ somapītho namati
yad dhūmro bhavati dhūmrimāṇam evāsmād apahanti
lalāmaḥ
bhavati mukhata evāsmin tejo dadhāti
vāyavyaṃ gomṛgam ālabheta yam ajaghnivāṃsam abhiśaṃseyuḥ
apūtā vā etaṃ vāg ṛcchati yam ajaghnivāṃsam abhiśaṃsanti
naiṣa grāmyaḥ paśur nāraṇyo yad gomṛgaḥ
nevaiṣa grāme nāraṇye yam ajaghnivāṃsam abhiśaṃsanti
vāyur vai devānām pavitram
vāyum eva svena bhāgadheyenopadhāvati
sa eva
enam pavayati
parācī vā etasmai vyucchantī vyucchati tamaḥ pāpmānam praviśati yasyāśvine śasyamāne sūryo nāvirbhavati
sauryam bahurūpam ālabheta
amum evādityaṃ svena bhāgadheyenopadhāvati
sa evāsmāt tamaḥ pāpmānam apahanti
pratīcy asmai vyucchantī vyucchaty apa tamaḥ pāpmānaṃ hate
indraṃ vo viśvatas pari
indraṃ naraḥ
maruto yaddha vo divaḥ
yā vaḥ śarma
bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam
agnim mitraṃ varuṇaṃ sātaye bhagaṃ dyāvāpṛthivī marutaḥ svastaye
mamattu naḥ parijmā vasarhā mamattu vāto apāṃ vṛṣaṇvān
śiśītam indrāparvatā yuvaṃ nas tan no viśve varivasyantu devāḥ
priyā vo nāma
huve turāṇām
ā yat tṛpan maruto vāvaśānāḥ
śriyase kam bhānubhiḥ saṃ mimikṣire te raśmibhis ta ṛkvabhiḥ sukhādayaḥ
te vāśīmanta iṣmiṇo abhīravo vidre priyasya mārutasya dhāmnaḥ
agniḥ prathamo vasubhir no avyāt somo rudrebhir abhi rakṣatu tmanā
indro marudbhir ṛtudhā kṛṇotv ādityair no varuṇaḥ saṃ śiśātu
saṃ no devo vasubhir agniḥ sam
somas tanūbhī rudriyābhiḥ
sam indro marudbhir yajñiyaiḥ sam ādityair no varuṇo ajijñipat
yathādityā vasubhiḥ saṃbabhūvur marudbhī rudrāḥ samajānatābhi
evā triṇāmann ahṛṇīyamānā viśve devāḥ samanaso bhavantu
kutrā cid yasya samṛtau raṇvā naro nṛṣadane
arhantaś cid yam indhate saṃjanayanti jantavaḥ
saṃ yad iṣo vanāmahe saṃ havyā mānuṣāṇām
uta dyumnasya śavasaḥ
ṛtasya raśmim ā dade
yajño devānām praty eti sumnam ādityāso bhavatā mṛḍayantaḥ
ā vo 'rvācī sumatir vavṛtyād aṃhoś cid yā varivovittarāsat
śucir apaḥ sūyavasā adabdha upa kṣeti vṛddhavayāḥ suvīraḥ
nakiṣ ṭaṃ ghnanty antito na dūrād ya ādityānām bhavati praṇītau
dhārayanta ādityāso jagat sthā devā viśvasya bhuvanasya gopāḥ
dīrghādhiyo rakṣamāṇāḥ
asuryam ṛtāvānaś cayamānā ṛṇāni
tisro bhūmīr dhārayan trīṃr uta dyūn trīṇi vratā vidathe antar eṣām
ṛtenādityā mahi vo mahitvaṃ tad aryaman varuṇa mitra cāru
tyān nu kṣatriyāṁ ava ādityān yāciṣāmahe sumṛḍīkāṁ abhiṣṭaye
na dakṣiṇā vi cikite na savyā na prācīnam ādityā nota paścā
pākyā cid vasavo dhīryā cit
yuṣmānīto abhayaṃ jyotir aśyām
ādityānām avasā nūtanena sakṣīmahi śarmaṇā śaṃtamena
anāgāstve adititve turāsa imaṃ yajñaṃ dadhatu śroṣamāṇāḥ
imam me varuṇa śrudhī havam adyā ca mṛḍaya
tvām avasyur ā cake
tat tvā yāmi brahmaṇā vandamānas tad ā śāste yajamāno havirbhiḥ
aheḍamāno varuṇeha bodhy uruśaṃsa mā na āyuḥ pra moṣīḥ
prajāpatiḥ prajā asṛjata
tāḥ sṛṣṭā indrāgnī apāgūhatām
so 'cāyat prajāpatiḥ
indrāgnī vai me prajā apāghukṣatām iti
sa etam aindrāgnam ekādaśakapālam apaśyat
taṃ niravapat
tāv asmai prajāḥ prāsādhayatām
indrāgnī vā etasya prajām apagūhato yo 'lam prajāyai san prajāṃ na vindate
aindrāgnam ekādaśakapālaṃ nirvapet prajākāmaḥ
indrāgnī
eva svena bhāgadheyenopadhāvati
tāv evāsmai prajām prasādhayataḥ
vindate prajām
aindrāgnam ekādaśakapālaṃ nirvapet spardhamānaḥ kṣetre vā sajāteṣu vā
indrāgnī eva svena bhāgadheyenopadhāvati
tābhyām evendriyaṃ vīryam bhrātṛvyasya vṛṅkte
vi pāpmanā bhrātṛvyeṇa jayate
apa vā etasmād indriyaṃ vīryaṃ krāmati yaḥ saṃgrāmam upaprayāti
aindrāgnam ekādaśakapālaṃ niḥ
vapet saṃgrāmam upaprayāsyan
indrāgnī eva svena bhāgadheyenopadhāvati
tāv evāsminn indriyaṃ vīryaṃ dhattaḥ
sahendriyeṇa vīryeṇopaprayāti jayati taṃ saṃgrāmam
vi vā eṣa indriyeṇa vīryeṇardhyate yaḥ saṃgrāmaṃ jayati
aindrāgnam ekādaśakapālaṃ nirvapet saṃgrāmaṃ jitvā
indrāgnī eva svena bhāgadheyenopadhāvati
tāv evāsminn indriyaṃ vīryam
dhatto nendriyeṇa vīryeṇa vyṛdhyate
apa vā etasmād indriyaṃ vīryaṃ krāmati ya eti janatām
aindrāgnam ekādaśakapālaṃ nirvapej janatām eṣyan
indrāgnī eva svena bhāgadheyenopadhāvati
tāv evāsminn indriyaṃ vīryaṃ dhattaḥ
sahendriyeṇa vīryeṇa janatām eti
pauṣṇaṃ carum anunirvapet
pūṣā vā indriyasya vīryasyānupradātā
pūṣaṇam eva
svena bhāgadheyenopadhāvati
sa evāsmā indriyaṃ vīryam anuprayacchati
kṣaitrapatyaṃ caruṃ nirvapej janatām āgatya
iyaṃ vai kṣetrasya patiḥ
asyām eva pratitiṣṭhati
aindrāgnam ekādaśakapālam upariṣṭān nirvapet
asyām eva pratiṣṭhāyendriyaṃ vīryam upariṣṭād ātman dhatte
agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayet
patho vā eṣo 'dhy apathenaiti yo darśapūrṇamāsayājī sann amāvāsyāṃ vā paurṇamāsīṃ vātipādayati
agnim eva pathikṛtaṃ svena bhāgadheyenopadhāvati
sa evainam apathāt panthām apinayati
anaḍvān dakṣiṇā vahī hy eṣa
samṛddhyai
agnaye vratapataye
puroḍāśam aṣṭākapālaṃ nirvaped ya āhitāgniḥ sann avratyam iva caret
agnim eva vratapatiṃ svena bhāgadheyenopadhāvati
sa evainaṃ vratam ālambhayati
vratyo bhavati
agnaye rakṣoghne puroḍāśam aṣṭākapālaṃ nirvapati yaṃ rakṣāṃsi saceran
agnim eva rakṣohaṇaṃ svena bhāgadheyenopadhāvati
sa evāsmād rakṣāṃsy apahanti
niśitāyāṃ nirvapet
niśitāyāṃ hi rakṣāṃsi prerate
samprerṇāny evaināni hanti
pariśrite yājayed rakṣasām ananvavacārāya
rakṣoghnī yājyānuvākye bhavato rakṣasāṃ stṛtyai
agnaye rudravate puroḍāśam aṣṭākapālaṃ nirvaped abhicaran
eṣā vā asya ghorā tanūr yad rudraḥ
tasmā evainam āvṛścati
tājag ārtim ārchati
agnaye surabhimate puroḍāśam aṣṭākapālaṃ nirvaped yasya gāvo vā puruṣāḥ
vā pramīyeran yo vā bibhīyāt
eṣā vā asya bheṣajyā tanūr yat surabhimatī
tayaivāsmai bheṣajaṃ karoti
surabhimate bhavati pūtigandhasyāpahatyai
agnaye kṣāmavate puroḍāśam aṣṭākapālaṃ nirvapet saṃgrāme saṃyatte
bhāgadheyenaivainaṃ śamayitvā parān abhinirdiśati
yam avareṣāṃ vidhyanti jīvati sa
yam pareṣām pra sa mīyate
jayati taṃ saṃgrāmam
abhi vā eṣa etān ucyati yeṣām pūrvāparā anvañcaḥ pramīyante
puruṣāhutir hy asya priyatamā
agnaye kṣāmavate puroḍāśam aṣṭākapālaṃ nirvapet
bhāgadheyenaivainaṃ śamayati
naiṣām purāyuṣo 'paraḥ pramīyate
abhi vā eṣa etasya gṛhān ucyati yasya gṛhān dahati
agnaye kṣāmavate puroḍāśam aṣṭākapālaṃ nirvapet
bhāgadheyenaivainaṃ śamayati
nāsyāparaṃ gṛhān dahati
agnaye kāmāya puroḍāśam aṣṭākapālaṃ nirvaped yaṃ kāmo nopanamet
agnim eva kāmaṃ svena bhāgadheyenopadhāvati
sa evainaṃ kāmena samardhayati
upainaṃ kāmo namati
agnaye yaviṣṭhāya puroḍāśam aṣṭākapālaṃ nirvapet spardhamānaḥ kṣetre vā sajāteṣu vā
agnim eva yaviṣṭhaṃ svena bhāgadheyenopadhāvati
tenaivendriyaṃ vīryam bhrātṛvyasya
yuvate
vi pāpmanā bhrātṛvyeṇa jayate
agnaye yaviṣṭhāya puroḍāśam aṣṭākapālaṃ nirvaped abhicaryamāṇaḥ
agnim eva yaviṣṭhaṃ svena bhāgadheyenopadhāvati
sa evāsmād rakṣāṃsi yavayati
nainam abhicarant stṛṇute
agnaya āyuṣmate puroḍāśam aṣṭākapālaṃ nirvaped yaḥ kāmayeta
sarvam āyur iyām iti
agnim evāyuṣmantaṃ svena bhāgadheyenopadhāvati
sa evāsmin
āyur dadhāti
sarvam āyur eti
agnaye jātavedase puroḍāśam aṣṭākapālaṃ nirvaped bhūtikāmaḥ
agnim eva jātavedasaṃ svena bhāgadheyenopadhāvati
sa evainam bhūtiṃ gamayati
bhavaty eva
agnaye rukmate puroḍāśam aṣṭākapālaṃ nirvaped rukkāmaḥ
agnim eva rukmantaṃ svena bhāgadheyenopadhāvati
sa evāsmin rucaṃ dadhāti
rocata eva
agnaye tejasvate puroḍāśam
aṣṭākapālaṃ nirvapet tejaskāmaḥ
agnim eva tejasvantaṃ svena bhāgadheyenopadhāvati
sa evāsmin tejo dadhāti
tejasvy eva bhavati
agnaye sāhantyāya puroḍāśam aṣṭākapālaṃ nirvapet sīkṣamāṇaḥ
agnim eva sāhantyaṃ svena bhāgadheyenopadhāvati
tenaiva sahate yaṃ sīkṣate
agnaye 'nnavate puroḍāśam aṣṭākapālaṃ nirvaped yaḥ kāmayetānnavānt syām iti
agnim evānnavantaṃ svena bhāgadheyenopadhāvati
sa evainam annavantaṃ karoty annavān eva bhavati
agnaye 'nnādāya puroḍāśam aṣṭākapālaṃ nirvaped yaḥ kāmayetānnādaḥ syām iti
agnim evānnādaṃ svena bhāgadheyenopadhāvati
sa evainam annādaṃ karoty annādaḥ
eva bhavati
agnaye 'nnapataye puroḍāśam aṣṭākapālaṃ nirvaped yaḥ kāmayetānnapatiḥ syām iti
agnim evānnapatiṃ svena bhāgadheyenopadhāvati
sa evainam annapatiṃ karoty annapatir eva bhavati
agnaye pavamānāya puroḍāśam aṣṭākapālaṃ nirvaped agnaye pāvakāyāgnaye śucaye jyogāmayāvī
yad agnaye pavamānāya nirvapati
prāṇam evāsmin tena dadhāti
yad agnaye
pāvakāya
vācam evāsmin tena dadhāti
yad agnaye śucaye
āyur evāsmin tena dadhāty uta yadītāsur bhavati jīvaty eva
etām eva nirvapeccakṣuṣkāmo yad agnaye pavamānāya nirvapati
prāṇam evāsmin tena dadhāti
yad agnaye pāvakāya
vācam evāsmin tena dadhāti
yad agnaye śucaye
cakṣur evāsmin tena dadhāti
uta yady andho bhavati praiva paśyati
agnaye putravate puroḍāśam aṣṭākapālaṃ nirvapet
indrāya putriṇe puroḍāśam ekādaśakapālam prajākāmaḥ
agnir evāsmai prajām prajanayati
vṛddhām indraḥ prayacchati
agnaye rasavate 'jakṣīre caruṃ nirvaped yaḥ kāmayeta rasavānt syām iti
agnim eva rasavantaṃ svena bhāgadheyenopadhāvati
sa evainaṃ rasavantaṃ karoti
rasavān eva bhavaty ajakṣīre bhavati
āgneyī vā eṣā yad ajā
sākṣād eva rasam avarunddhe
agnaye vasumate puroḍāśam aṣṭākapālaṃ nirvaped yaḥ kāmayeta vasumānt syām iti
agnim eva vasumantaṃ svena bhāgadheyenopadhāvati
sa evainaṃ vasumantaṃ karoti vasumān eva bhavati
agnaye vājasṛte puroḍāśam aṣṭākapālaṃ nirvapet saṃgrāme saṃyatte
vājaṃ
vā eṣa sisīrṣati yaḥ saṃgrāmaṃ jigīṣati
agniḥ khalu vai devānāṃ vājasṛd agnim eva vājasṛtaṃ svena bhāgadheyenopadhāvati
dhāvati vājaṃ hanti vṛtraṃ jayati taṃ saṃgrāmam
atho agnir iva na pratidhṛṣe bhavati
agnaye 'gnivate puroḍāśam aṣṭākapālaṃ nirvaped yasyāgnāv agnim abhyuddhareyuḥ
nirdiṣṭabhāgo vā etayor anyo 'nirdiṣṭabhāgo 'nyas tau sambhavantau yajamānam
abhisaṃbhavataḥ
sa īśvara ārtim ārtor yad agnaye 'gnivate nirvapati
bhāgadheyenaivainau śamayati
nārtim ārchati yajamānaḥ
agnaye jyotiṣmate puroḍāśam aṣṭākapālaṃ nirvaped yasyāgnir uddhṛto 'hute 'gnihotra udvāyed apara ādīpyānūddhṛtya ity āhus tat tathā na kāryaṃ yad bhāgadheyam abhi pūrva uddhriyate kim aparo 'bhy ut
hriyeteti tāny evāvakṣāṇāni saṃnidhāya manthet
itaḥ prathamaṃ jajñe agniḥ svād yoner adhi jātavedāḥ
sa gāyatriyā triṣṭubhā jagatyā devebhyo havyaṃ vahatu prajānann iti
chandobhir evainaṃ svād yoneḥ prajanayaty eṣa vāva so 'gnir ity āhur jyotis tvā asya parāpatitam iti yad agnaye jyotiṣmate nirvapati yad evāsya jyotiḥ parāpatitaṃ tad evāvarunddhe
vaiśvānaraṃ dvādaśakapālaṃ nirvaped vāruṇaṃ caruṃ dadhikrāvṇe carum abhiśasyamānaḥ
yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsareṇaivainaṃ svadayaty apa pāpaṃ varṇaṃ hate vāruṇenaivainaṃ varuṇapāśān muñcati dadhikrāvṇā punāti
hiraṇyaṃ dakṣiṇā pavitraṃ vai hiraṇyam punāty evainam ādyam asyānnam bhavati
etām eva nirvapet prajākāmaḥ
saṃvatsaraḥ
vā etasyāśānto yonim prajāyai paśūnāṃ nirdahati yo 'lam prajāyai san prajāṃ na vindate
yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsaram eva bhāgadheyena śamayati so 'smai śāntaḥ svād yoneḥ prajām prajanayati vāruṇenaivainaṃ varuṇapāśān muñcati dadhikrāvṇā punāti
hiraṇyaṃ dakṣiṇā pavitraṃ vai hiraṇyam punāty evainam
vindate prajām
vaiśvānaraṃ dvādaśakapālaṃ nirvapet putre jāte
yad aṣṭākapālo bhavati gāyatriyaivainam brahmavarcasena punāti yan navakapālas trivṛtaivāsmin tejo dadhāti yad daśakapālo virājaivāsminn annādyaṃ dadhāti yad ekādaśakapālas triṣṭubhaivāsminn indriyaṃ dadhāti yad dvādaśakapālo jagatyaivāsmin paśūn dadhāti
yasmiñ jāta etām iṣṭim nirvapati pūtaḥ
eva tejasvy annāda indriyāvī paśumān bhavati
ava vā eṣa suvargāl lokāc chidyate yo darśapūrṇamāsayājī sann amāvāsyāṃ vā paurṇamāsīṃ vātipādayati suvargāya hi lokāya darśapūrṇamāsāv ijyete
vaiśvānaraṃ dvādaśakapālaṃ nirvaped amāvāsyāṃ vā paurṇamāsīṃ vātipādya
saṃvatsaro vā agnir vaiśvānaraḥ saṃvatsaram eva prīṇāty atho saṃvatsaram evāsmā upadadhāti suvargasya lokasya samaṣṭyai
atho devatā evānvārabhya suvargaṃ lokam eti
vīrahā vā eṣa devānāṃ yo 'gnim udvāsayate na vā etasya brāhmaṇā ṛtāyavaḥ purānnam akṣan
āgneyam aṣṭākapālaṃ nirvapet
vaiśvānaraṃ dvādaśakapālam agnim udvāsayiṣyan
yad aṣṭākapālo bhavaty aṣṭākṣarā gāyatrī gāyatro 'gnir yāvān evāgnis tasmā ātithyaṃ karoti
atho yathā janaṃ yate 'vasaṃ karoti tādṛk
eva tat
dvādaśakapālo vaiśvānaro bhavati
dvādaśa māsāḥ saṃvatsaraḥ saṃvatsaraḥ khalu vā agner yoniḥ svām evainaṃ yoniṃ gamayati
ādyam asyānnam bhavati
vaiśvānaraṃ dvādaśakapālaṃ nirvapen mārutaṃ saptakapālaṃ grāmakāmaḥ
āhavanīye vaiśvānaram adhiśrayati gārhapatye mārutam pāpavasyasasya vidhṛtyai
dvādaśakapālo vaiśvānaro bhavati dvādaśa māsāḥ saṃvatsaraḥ saṃvatsareṇaivāsmai sajātāṃś cyāvayati
māruto bhavati
maruto vai devānāṃ viśo devaviśenaivāsmai manuṣyaviśam avarunddhe
saptakapālo bhavati saptagaṇā vai maruto gaṇaśa evāsmai sajātān avarunddhe
anūcyamāna āsādayati
viśam evāsmā anuvartmānaṃ karoti
ādityaṃ caruṃ nirvapet saṃgrāmam upaprayāsyan
iyaṃ vā aditiḥ
asyām eva pūrve pratitiṣṭhanti
vaiśvānaraṃ dvādaśakapālaṃ nirvaped āyatanaṃ gatvā
saṃvatsaro vā agnir vaiśvānaraḥ
saṃvatsaraḥ khalu vai devānām āyatanam
etasmād vā āyatanād devā asurān ajayan
yad vaiśvānaraṃ dvādaśakapālaṃ nirvapati
devānām evāyatane yatate
jayati taṃ saṃgrāmam
etasmin vā etau mṛjāte
yo vidviṣāṇayor annam atti
vaiśvānaraṃ dvādaśakapālaṃ nirvaped vidviṣāṇayor annaṃ jagdhvā
saṃvatsaro vā agnir vaiśvānaraḥ
saṃvatsarasvaditam evātti
nāsmin mṛjāte
saṃvatsarāya vā etau samamāte yau samamāte
tayor yaḥ pūrvo 'bhidruhyati taṃ varuṇo gṛhṇāti
vaiśvānaraṃ dvādaśakapālaṃ nirvapet samamānayoḥ pūrvo 'bhidruhya
saṃvatsaro vā agnir vaiśvānaraḥ
saṃvatsaram evāptvā nirvaruṇam
parastād abhidruhyati nainaṃ varuṇo gṛhṇāti
āvyaṃ vā eṣa pratigṛhṇāti yo 'vim pratigṛhṇāti
vaiśvānaraṃ dvādaśakapālaṃ nirvaped avim pratigṛhya
saṃvatsaro vā agnir vaiśvānaraḥ
saṃvatsarasvaditām eva pratigṛhṇāti
nāvyam pratigṛhṇāti
ātmano vā eṣa mātrām āpnoti ya ubhayādat pratigṛhṇāty aśvaṃ vā puruṣaṃ vā
vaiśvānaraṃ dvādaśakapālaṃ nirvaped ubhayādat
pratigṛhya
saṃvatsaro vā agnir vaiśvānaraḥ
saṃvatsarasvaditam eva pratigṛhṇāti
nātmano mātrām āpnoti
vaiśvānaraṃ dvādaśakapālaṃ nirvapet sanim eṣyan
saṃvatsaro vā agnir vaiśvānaraḥ
yadā khalu vai saṃvatsaraṃ janatāyāṃ caraty atha sa dhanārgho bhavati
yad vaiśvānaraṃ dvādaśakapālaṃ nirvapati saṃvatsarasātām eva sanim abhipracyavate
dānakāmā asmai prajā bhavanti
yo vai saṃvatsaram
prayujya na vimuñcaty apratiṣṭhāno vai sa bhavati
etam eva vaiśvānaram punar āgatya nirvapet
yam eva prayuṅkte tam bhāgadheyena vimuñcati pratiṣṭhityai
yayā rajjvottamāṃ gām ājet tām bhrātṛvyāya prahiṇuyāt
nirṛtim evāsmai prahiṇoti
aindraṃ caruṃ nirvapet paśukāmaḥ
aindrā vai paśavaḥ
indram eva svena bhāgadheyenopadhāvati
sa evāsmai paśūn prayacchati
paśumān eva bhavati
carur bhavati
svād evāsmai yoneḥ paśūn prajanayati
indrāyendriyāvate puroḍāśam ekādaśakapālaṃ nirvapet paśukāmaḥ
indriyaṃ vai paśavaḥ
indram evendriyāvantaṃ svena bhāgadheyenopadhāvati
saḥ
evāsmā indriyam paśūn prayacchati
paśumān eva bhavati
indrāya gharmavate puroḍāśam ekādaśakapālaṃ nirvaped brahmavarcasakāmaḥ
brahmavarcasaṃ vai gharmaḥ
indram eva gharmavantaṃ svena bhāgadheyenopadhāvati
sa evāsmin brahmavarcasaṃ dadhāti
brahmavarcasy eva bhavati
indrāyārkavate puroḍāśam ekādaśakapālaṃ nirvaped annakāmaḥ
arko vai devānām annam
indram evārkavantaṃ svena bhāgadheyena
upadhāvati
sa evāsmā annam prayacchati
annāda eva bhavati
indrāya gharmavate puroḍāśam ekādaśakapālaṃ nirvaped indrāyendriyāvata indrāyārkavate bhūtikāmaḥ
yad indrāya gharmavate nirvapati śira evāsya tena karoti
yad indrāyendriyāvata ātmānam evāsya tena karoti
yad indrāyārkavate bhūta evānnādye pratitiṣṭhati bhavaty eva
indrāya
aṃhomuce puroḍāśam ekādaśakapālaṃ nirvaped yaḥ pāpmanā gṛhītaḥ syāt
pāpmā vā aṃhaḥ
indram evāṃhomucaṃ svena bhāgadheyenopadhāvati
sa evainam pāpmano 'ṃhaso muñcati
indrāya vaimṛdhāya puroḍāśam ekādaśakapālaṃ nirvaped yam mṛdho 'bhipraveperan rāṣṭrāṇi vābhisamiyuḥ
indram eva vaimṛdhaṃ svena bhāgadheyenopadhāvati
sa evāsmān mṛdhaḥ
apahanti
indrāya trātre puroḍāśam ekādaśakapālaṃ nirvaped baddho vā pariyatto vā
indram eva trātāraṃ svena bhāgadheyenopadhāvati
sa evainaṃ trāyate
indrāyārkāśvamedhavate puroḍāśam ekādaśakapālaṃ nirvaped yam mahāyajño nopanamet
ete vai mahāyajñasyāntye tanū yad arkāśvamedhau
indram evārkāśvamedhavantaṃ svena bhāgadheyenopadhāvati
sa evāsmā antato mahāyajñaṃ cyāvayati
upainaṃ mahāyajño namati
indrāyānvṛjave puroḍāśam ekādaśakapālaṃ nirvaped grāmakāmaḥ
indram evānvṛjuṃ svena bhāgadheyenopadhāvati
sa evāsmai sajātān anukān karoti
grāmy eva bhavati
indrāṇyai caruṃ nirvaped yasya senāsaṃśiteva syāt
indrāṇī vai senāyai devatā
indrāṇīṃ eva svena bhāgadheyenopadhāvati
saivāsya senāṃ saṃśyati
balbajān api
idhme saṃnahyet
gaur yatrādhiṣkannā nyamehat tato balbajā udatiṣṭhan
gavām evainaṃ nyāyam apinīya gā vedayati
indrāya manyumate manasvate puroḍāśam ekādaśakapālaṃ nirvapet saṃgrāme saṃyatte
indriyeṇa vai manyunā manasā saṃgrāmaṃ jayati
indram eva manyumantam manasvantaṃ svena bhāgadheyenopadhāvati
sa evāsminn indriyam manyum mano dadhāti
jayati tam
saṃgrāmam
etām eva nirvaped yo hatamanāḥ svayampāpa iva syāt
etāni hi vā etasmād apakrāntāni
athaiṣa hatamanāḥ svayampāpa indram eva manyumantam manasvantaṃ svena bhāgadheyenopadhāvati
sa evāsminn indriyam manyum mano dadhāti
na hatamanāḥ svayampāpo bhavati
indrāya dātre puroḍāśam ekādaśakapālaṃ nirvaped yaḥ kāmayeta
dānakāmā me prajāḥ syuḥ
iti
indram eva dātāraṃ svena bhāgadheyenopadhāvati
sa evāsmai dānakāmāḥ prajāḥ karoti
dānakāmā asmai prajā bhavanti
indrāya pradātre puroḍāśam ekādaśakapālaṃ nirvaped yasmai prattam iva san na pradīyeta
indram eva pradātāraṃ svena bhāgadheyenopadhāvati
sa evāsmai pradāpayati
indrāya sutrāmṇe puroḍāśam ekādaśakapālaṃ nirvaped aparuddho vā
aparudhyamāno vā
indram eva sutrāmāṇaṃ svena bhāgadheyenopadhāvati
sa evainaṃ trāyate
anaparudhyo bhavati
indro vai sadṛṅ devatābhir āsīt
sa na vyāvṛtam agacchat
sa prajāpatim upādhāvat
tasmā etam aindram ekādaśakapālaṃ niravapat
tenaivāsminn indriyam adadhāt
śakvarī yājyānuvākye akarot
vajro vai śakvarī
sa enaṃ vajro bhūtyā ainddha
so 'bhavat
so 'bibhed bhūtaḥ
pra mā dhakṣyatīti
sa prajāpatim punar upādhāvat
sa prajāpatiḥ śakvaryā adhi revatīṃ niramimīta śāntyā apradāhāya
yo 'laṃ śriyai sant sadṛṅk samānaiḥ syāt tasmā etam aindram ekādaśakapālaṃ nirvapet
indram eva svena bhāgadheyenopadhāvati
sa evāsminn indriyaṃ dadhāti
revatī puronuvākyā bhavati śāntyā apradāhāya
śakvarī yājyā
vajro vai śakvarī
sa enaṃ vajro bhūtyā inddhe
bhavaty eva
āgnāvaiṣṇavam ekādaśakapālaṃ nirvaped abhicarant sarasvaty ājyabhāgā syād bārhaspatyaś caruḥ
yad āgnāvaiṣṇava ekādaśakapālo bhavati
agniḥ sarvā devatā viṣṇur yajño devatābhiś caivainaṃ yajñena cābhicarati
sarasvaty ājyabhāgā bhavati vāg vai sarasvatī vācaivainam abhicarati
bārhaspatyaś carur bhavati brahma vai devānām bṛhaspatir brahmaṇaivainam abhicarati
prati vai parastād abhicarantam abhicaranti
dve dve puronuvākye kuryād ati prayuktyai
etayaiva yajetābhicaryamāṇo devatābhir eva devatāḥ praticarati yajñena yajñaṃ vācā vācam brahmaṇā brahma sa devatāś caiva yajñaṃ ca madhyato vyavasarpati tasya na kutaścanopāvyādho bhavati
nainam abhicarant stṛṇute
āgnāvaiṣṇavam ekādaśakapālaṃ nirvaped yaṃ yajño na
agniḥ sarvā devatā viṣṇur yajño 'gniṃ caiva viṣṇuṃ ca svena bhāgadheyenopadhāvati tāv evāsmai yajñam prayacchata upainaṃ yajño namati
āgnāvaiṣṇavaṃ ghṛte caruṃ nirvapec cakṣuṣkāmaḥ
agner vai cakṣuṣā manuṣyā vipaśyanti yajñasya devā agniṃ caiva viṣṇuṃ ca svena bhāgadheyenopadhāvati
tāv eva
asmiñcakṣur dhattaś cakṣuṣmān eva bhavati
dhenvai vā etad reto yad ājyam anaḍuhas taṇḍulā mithunād evāsmai cakṣuḥ prajanayati
ghṛte bhavati tejo vai ghṛtaṃ tejaś cakṣus tejasaivāsmai tejaś cakṣur avarunddhe
indriyaṃ vai vīryaṃ vṛṅkte bhrātṛvyo yajamāno 'yajamānasyādhvarakalpām pratinirvaped bhrātṛvye yajamāne nāsyendriyaṃ
vīryaṃ vṛṅkte
purā vācaḥ pravaditor nirvaped yāvaty eva vāk tām aproditām bhrātṛvyasya vṛṅkte tām asya vācam pravadantīm anyā vāco 'nupravadanti tā indriyaṃ vīryaṃ yajamāne dadhati
āgnāvaiṣṇavam aṣṭākapālaṃ nirvapet prātaḥsavanasyākāle sarasvaty ājyabhāgā syād bārhaspatyaś caruḥ
yad aṣṭākapālo bhavaty aṣṭākṣarā gāyatrī gāyatram prātaḥsavanam prātaḥsavanam eva tenāpnoti
āgnāvaiṣṇavam ekādaśakapālaṃ nirvapen mādhyaṃdinasya savanasyākāle sarasvaty ājyabhāgā syād bārhaspatyaś caruḥ
yad ekādaśakapālo bhavaty ekādaśākṣarā triṣṭup traiṣṭubham mādhyaṃdinaṃ savanam mādhyaṃdinam eva savanaṃ tenāpnoti
āgnāvaiṣṇavaṃ dvādaśakapālaṃ nirvapet tṛtīyasavanasyākāle sarasvaty ājyabhāgā syād bārhaspatyaś caruḥ
yad dvādaśakapālo bhavati dvādaśākṣarā jagatī jāgataṃ tṛtīyasavanaṃ tṛtīyasavanam eva tenāpnoti
devatābhir eva devatāḥ
praticarati yajñena yajñaṃ vācā vācam brahmaṇā brahma kapālair eva chandāṃsy āpnoti puroḍāśaiḥ savanāni
maitrāvaruṇam ekakapālaṃ nirvaped vaśāyai kāle
yaivāsau bhrātṛvyasya vaśānubandhyā so evaiṣaitasyaikakapālo bhavati na hi kapālaiḥ paśum arhaty āptum
asāv ādityo na vyarocata tasmai devāḥ prāyaścittim aicchan tasmā etaṃ somāraudraṃ caruṃ niravapan tenaivāsmin rucam adadhuḥ
yo brahmavarcasakāmaḥ syāt tasmā etaṃ somāraudraṃ caruṃ nirvapet
somaṃ caiva rudraṃ ca svena bhāgadheyenopadhāvati tāv evāsmin brahmavarcasaṃ dhatto brahmavarcasy eva bhavati
tiṣyāpūrṇamāse nirvaped rudraḥ
vai tiṣyaḥ somaḥ pūrṇamāsaḥ sākṣād eva brahmavarcasam avarunddhe
pariśrite yājayati brahmavarcasasya parigṛhītyai
śvetāyai śvetavatsāyai dugdham mathitam ājyam bhavaty ājyam prokṣaṇam ājyena mārjayante yāvad eva brahmavarcasaṃ tat sarvaṃ karoty ati brahmavarcasaṃ kriyata ity āhuḥ
īśvaro duścarmā bhavitor iti mānavī ṛcau dhāyye kuryād yad vai kiṃ ca manur avadat tad bheṣajam
bheṣajam evāsmai karoti
yadi bibhīyād duścarmā bhaviṣyāmīti somāpauṣṇaṃ caruṃ nirvapet saumyo vai devatayā puruṣaḥ pauṣṇāḥ paśavaḥ svayaivāsmai devatayā paśubhis tvacaṃ karoti na duścarmā bhavati
somāraudraṃ caruṃ nirvapet prajākāmaḥ somo vai retodhā agniḥ prajānām prajanayitā soma evāsmai reto dadhāty agniḥ prajām prajanayati vindate
prajām
somāraudraṃ caruṃ nirvaped abhicarant saumyo vai devatayā puruṣa eṣa rudro yad agniḥ svāyā evainaṃ devatāyai niṣkrīya rudrāyāpidadhāti tājag ārtim ārchati
somāraudraṃ caruṃ nirvapej jyogāmayāvī somaṃ vā etasya raso gacchaty agniṃ śarīraṃ yasya jyog āmayati somād evāsya rasaṃ niṣkrīṇāty agneḥ śarīram uta yadi
itāsur bhavati jīvaty eva somārudrayor vā etaṃ grasitaṃ hotā niṣkhidati sa īśvara ārtim ārtor anaḍvān hotrā deyo vahnir vā anaḍvān vahnir hotā vahninaiva vahnim ātmānaṃ spṛṇoti
somāraudraṃ caruṃ nirvaped yaḥ kāmayeta sve 'smā āyatane bhrātṛvyaṃ janayeyam iti vedim parigṛhyārdham uddhanyād ardhaṃ nārdham barhiṣa stṛṇīyād ardhaṃ nārdham idhmasyābhyādadhyād ardhaṃ na sva evāsmā āyatane bhrātṛvyaṃ janayati
aindram ekādaśakapālaṃ nirvapen mārutaṃ saptakapālaṃ grāmakāmaḥ
indraṃ caiva marutaś ca svena bhāgadheyenopadhāvati
ta evāsmai sajātān prayacchanti
grāmy eva bhavati
āhavanīya aindram adhiśrayati gārhapatye mārutam
pāpavasyasasya vidhṛtyai
saptakapālo māruto bhavati
saptagaṇā vai marutaḥ
gaṇaśa evāsmai sajātān avarunddhe
anūcyamāna āsādayati
viśam eva
asmā anuvartmānaṃ karoti
etām eva nirvaped yaḥ kāmayeta
kṣatrāya ca viśe ca samadaṃ dadhyām iti
aindrasyāvadyan brūyāt
indrāyānubrūhīty āśrāvya brūyāt
maruto yajeti
mārutasyāvadyan brūyāt
marudbhyo 'nubrūhīty āśrāvya brūyāt
indraṃ yajeti
sva evaibhyo bhāgadheye samadaṃ dadhāti
vitṛṃhāṇās tiṣṭhanti
etām eva
nirvaped yaḥ kāmayeta
kalperann iti
yathādevatam avadāya yathādevataṃ yajet
bhāgadheyenaivainān yathāyathaṃ kalpayati
kalpanta eva
aindram ekādaśakapālaṃ nirvaped vaiśvadevaṃ dvādaśakapālaṃ grāmakāmaḥ
indraṃ caiva viśvāṃś ca devānt svena bhāgadheyenopadhāvati
ta evāsmai sajātān prayacchanti
grāmy eva bhavati
aindrasyāvadāya vaiśvadevasyāvadyed athaindrasya
upariṣṭāt
indriyenaivāsmā ubhayataḥ sajātān parigṛhṇāti
upādhāyyapūrvayaṃ vāso dakṣiṇā sajātānām upahityai
pṛśniyai dugdhe praiyaṃgavaṃ caruṃ nirvapen marudbhyo grāmakāmaḥ
pṛśniyai vai payaso maruto jātāḥ pṛśniyai priyaṃgavaḥ
mārutāḥ khalu vai devatayā sajātāḥ
maruta eva svena bhāgadheyenopadhāvati
ta evāsmai sajātān prayacchanti
grāmy eva bhavati
priyavatī yājyānuvākye
bhavataḥ priyam evainaṃ samānānāṃ karoti
dvipadā puronuvākyā bhavati dvipada evāvarunddhe
catuṣpadā yājyā catuṣpada eva paśūn avarunddhe
devāsurāḥ saṃyattā āsan
te devā mitho vipriyā āsan
te 'nyonyasmai jyaiṣṭhyāyātiṣṭhamānāś caturdhā vyakrāmann agnir vasubhiḥ somo rudrair indro marudbhir varuṇa ādityaiḥ
sa indraḥ prajāpatim upādhāvat
tam
etayā saṃjñānyāyājayat
agnaye vasumate puroḍāśam aṣṭākapālaṃ niravapat somāya rudravate carum indrāya marutvate puroḍāśam ekādaśakapālaṃ varuṇāyādityavate carum
tato vā indraṃ devā jyaiṣṭhyāyābhi samajānata
yaḥ samānair mitho vipriyaḥ syāt tam etayā saṃjñānyā yājayet
agnaye vasumate puroḍāśam aṣṭākapālaṃ nirvapet somāya rudravate carum indrāya marutvate puroḍāśam ekādaśakapālaṃ varuṇāyādityavate carum
indram evainam bhūtaṃ jyaiṣṭhyāya samānā abhisaṃjānate
vasiṣṭhaḥ samānānām bhavati
hiraṇyagarbhaḥ
āpo ha yat
prajāpate
sa veda putraḥ pitaraṃ sa mātaraṃ sa sūnur bhuvat sa bhuvat punarmaghaḥ
sa dyām aurṇod antarikṣaṃ sa suvaḥ sa viśvā bhuvo abhavat sa ābhavat
ud u tyam
citram
sa pratnavan navīyasāgne dyumnena saṃyatā
bṛhat tatantha bhānunā
ni kāvyā vedhasaḥ śaśvatas kar haste dadhānaḥ
naryā purūṇi
agnir bhuvad rayipatī rayīṇāṃ satrā cakrāṇo amṛtāni viśvā
hiraṇyapāṇim ūtaye savitāram upa hvaye
sa cettā devatā padam
vāmam adya savitar vāmam u śvo dive dive vāmam asmabhyaṃ sāvīḥ
vāmasya hi kṣayasya deva bhūrer ayā dhiyā vāmabhājaḥ syāma
baḍ itthā parvatānāṃ khidram bibharṣi pṛthivi
pra yā bhūmi pravatvati mahnā jinoṣi
mahini
stomāsas tvā vicāriṇi prati ṣṭobhanty aktubhiḥ
pra yā vājaṃ na heṣantam perum asyasy arjuni
ṛdūdareṇa sakhyā saceya yo mā na riṣyeddharyaśva pītaḥ
ayaṃ yaḥ somo nyadhāyy asme tasmā indram pratiram emy accha
āpāntamanyus tṛpalaprabharmā dhuniḥ śimīvāñcharumāṁ ṛjīṣī
somo viśvāny atasā vanāni nārvāg indram pratimānāni debhuḥ
pra
suvānaḥ soma ṛtayuś ciketendrāya brahma jamadagnir arcan
vṛṣā yantāsi śavasas turasyāntar yaccha gṛṇate dhartraṃ dṛṃha
sabādhas te madaṃ ca śuṣmayaṃ ca brahma naro brahmakṛtaḥ saparyan
arko vā yat turate somacakṣās tatred indro dadhate pṛtsu turyām
vaṣaṭ te viṣṇav āsa ā kṛṇomi tan me juṣasva śipiviṣṭa havyam
vardhantu tvā suṣṭutayo giro me yūyam pāta svastibhiḥ sadā naḥ
pra tat te adya śipiviṣṭa nāmāryaḥ śaṃsāmi vayunāni vidvān
taṃ tvā gṛṇāmi tavasam atavīyān kṣayantam asya rajasaḥ parāke
kim it te viṣṇo paricakṣyam bhūt pra yad vavakṣe śipiviṣṭo asmi
mā varpo asmad apa gūha etad yad anyarūpaḥ samithe babhūtha
agne dā dāśuṣe rayiṃ vīravantam parīṇasam
śiśīhi naḥ sūnumataḥ
dā no agne śatino dāḥ sahasriṇo duro na vājaṃ śrutyā apā vṛdhi
prācī dyāvāpṛthivī brahmaṇā kṛdhi suvar ṇa śukram uṣaso vi didyutuḥ
agnir dā draviṇaṃ vīrapeśā agnir ṛṣiṃ yaḥ sahasrā sanoti
agnir divi havyam ā tatānāgner dhāmāni vibhṛtā purutrā
mā
no mardhīḥ
ā tū bhara
ghṛtaṃ na pūtaṃ tanūr arepāḥ śuci hiraṇyam
tat te rukmo na rocata svadhāvaḥ
ubhe suścandra sarpiṣo darvī śrīṇīṣa āsani
uto na ut pupūryā uktheṣu śavasas pata iṣaṃ stotṛbhya ā bhara
vāyo śataṃ harīṇāṃ yuvasva poṣyānām
uta vā te sahasriṇo ratha ā yātu pājasā
pra yābhiḥ
yāsi dāśvāṃsam acchā niyudbhir vāyav iṣṭaye duroṇe
ni no rayiṃ subhojasaṃ yuveha ni vīravad gavyam aśviyaṃ ca rādhaḥ
revatīr naḥ sadhamāda indre santu tuvivājāḥ
kṣumanto yābhir madema
revāṁ id revata stotā syāt tvāvato maghonaḥ
pred u harivaḥ śrutasya
dhruvo 'si dhruvo 'haṃ sajāteṣu bhūyāsaṃ dhīraś cettā vasuvit
dhruvo 'si dhruvo 'haṃ sajāteṣu bhūyāsam ugraś cettā vasuvid
dhruvo 'si dhruvo 'haṃ sajāteṣu bhūyāsam abhibhūś cettā vasuvit
āmanam asy āmanasya devā ye sajātāḥ kumārāḥ samanasas tān ahaṃ kāmaye hṛdā te māṃ kāmayantāṃ hṛdā tān ma āmanasaḥ kṛdhi svāhā
āmanam asi
āmanasya devā yā striyaḥ samanasas tā ahaṃ kāmaye hṛdā tā māṃ kāmayantāṃ hṛdā tā ma āmanasaḥ kṛdhi svāhā
vaiśvadevīṃ sāṃgrahaṇīṃ nirvaped grāmakāmaḥ
vaiśvadevā vai sajātāḥ
viśvān eva devānt svena bhāgadheyenopadhāvati
ta evāsmai sajātān prayacchanti
grāmy eva bhavati
sāṃgrahaṇī bhavati
manograhaṇaṃ vai saṃgrahaṇam
mana eva sajātānām
gṛhṇāti
dhruvo 'si dhruvo 'haṃ sajāteṣu bhūyāsam iti paridhīn paridadhāti
āśiṣam evaitām āśāste
atho etad eva sarvaṃ sajāteṣv adhibhavati yasyaivaṃ viduṣa ete paridhayaḥ paridhīyante
āmanam asy āmanasya devā iti tisra āhutīr juhoti
etāvanto vai sajātā ye mahānto ye kṣullakā yā striyaḥ
tān evāvarunddhe
ta enam avaruddhā upatiṣṭhante
agne gobhir na ā gahīndo puṣṭyā juṣasva naḥ
indro dhartā gṛheṣu naḥ
savitā yaḥ sahasriyaḥ sa no gṛheṣu rāraṇat
ā pūṣā etv ā vasu
dhātā dadātu no rayim īśāno jagatas patiḥ
sa naḥ pūrṇena vāvanat
tvaṣṭā yo vṛṣabho vṛṣā sa no gṛheṣu rāraṇat
sahasreṇāyutena ca
yena devā amṛtam
dīrghaṃ śravo divy airayanta
rāyaspoṣa tvam asmabhyaṃ gavāṃ kulmiṃ jīvasa ā yuvasva
agnir gṛhapatiḥ somo viśvavaniḥ savitā sumedhāḥ svāhā
agne gṛhapate yas te ghṛtyo bhāgas tena saha oja ākramamāṇāya dhehi śraiṣṭhyāt patho mā yoṣaṃ mūrdhā bhūyāsaṃ svāhā
tvaṣṭā hataputro vīndraṃ somam āharat
tasminn indra upahavam aicchata
taṃ nopāhvayata
putram me 'vadhīr iti
sa yajñaveśasaṃ kṛtvā prāsahā somam apibat
tasya yad atyaśiṣyata tat tvaṣṭāhavanīyam upa prāvartayat
svāhendraśatrur vardhasveti
yad avartayat tad vṛtrasya vṛtratvam
yad abravīt
svāhendraśatrur vardhasveti tasmād asya
indraḥ śatrur abhavat
sa sambhavann agnīṣomāv abhi samabhavat
sa iṣumātramiṣumātraṃ viṣvaṅṅ avardhata
sa imāṃllokān avṛṇot
yad imāṃllokān avṛṇot tad vṛtrasya vṛtratvam
tasmād indro 'bibhet
sa prajāpatim upādhāvat
śatrur me 'janīti
tasmai vajraṃ siktvā prāyacchat
etena jahīti tenābhyāyata
tāv abrūtām agnīṣomau
mā
prahār āvam antaḥ sva iti
mama vai yuvaṃ stha ity abravīn mām abhyetam iti
tau bhāgadheyam aicchetām
tābhyām etam agnīṣomīyam ekādaśakapālam pūrṇamāse prāyacchat
tāv abrūtām
abhi saṃdaṣṭau vai svo na śaknuva aitum iti
sa indra ātmanaḥ śītarūrāvajanayat
tacchītarūrayor janma
ya evaṃ śītarūrayor janma veda
nainaṃ śītarūrau hataḥ
tābhyām enam abhyanayat
tasmāj jañjabhyamānād agnīṣomau nirakrāmatām
prāṇāpānau vā enaṃ tad ajahitām
prāṇo vai dakṣo 'pānaḥ kratuḥ
tasmāj jañjabhyamāno brūyāt
mayi dakṣakratū iti
prāṇāpānāv evātman dhatte
sarvam āyur eti
sa devatā vṛtrān nirhūya vārtraghnaṃ haviḥ pūrṇamāse niravapat
ghnanti vā enam pūrṇamāsa ā
amāvāsyāyām pyāyayanti
tasmād vārtraghnī pūrṇamāse 'nūcyete vṛdhanvatī amāvāsyāyām
tat saṃsthāpya vārtraghnaṃ havir vajram ādāya punar abhyāyata
te abrūtāṃ dyāvāpṛthivī
mā prahār āvayor vai śrita iti
te abrūtām
varaṃ vṛṇāvahai nakṣatravihitāham asānīty asāvabravīc citravihitāham itīyam
tasmān nakṣatravihitāsau citravihiteyam
ya evaṃ dyāvāpṛthivyoḥ
varaṃ vedainaṃ varo gacchati
sa ābhyām eva prasūta indro vṛtram ahan
te devā vṛtraṃ hatvāgnīṣomāv abruvan
havyaṃ no vahatam iti
tāv abrūtām
apatejasau vai tyau vṛtre vai tyayos teja iti
te 'bruvan
ka idam acchaitīti
gaur ity abruvan gaur vāva sarvasya mitram iti
sābravīt
varaṃ vṛṇai mayy eva satobhayena bhunajādhvā iti
tad gaur āharat
tasmād gavi satobhayena bhuñjate
etad vā agnes tejo yad ghṛtam
etat somasya yat payaḥ
ya evam agnīṣomayos tejo veda tejasvy eva bhavati
brahmavādino vadanti
kiṃdevatyam paurṇamāsam iti
prājāpatyam iti brūyāt
tenendraṃ jyeṣṭham putraṃ niravāsāyayad iti
tasmāj jyeṣṭham putraṃ dhanena niravasāyayanti
prajāpater jāyamānāḥ prajā jātāś ca yā imāḥ
tasmai prati pra vedaya cikitvāṁ anu manyatām
imam paśum paśupate te adya badhnāmy agne sukṛtasya madhye
anu manyasva suyajā yajāma juṣṭaṃ devānām idam astu havyam
prajānantaḥ prati gṛhṇanti pūrve prāṇam aṅgebhyaḥ pary ācarantam
suvargaṃ yāhi pathibhir devayānair oṣadhīṣu prati tiṣṭhā śarīraiḥ
yeṣām īśe
paśupatiḥ paśūnāṃ catuṣpadām uta ca dvipadām
niṣkrīto 'yaṃ yajñiyam bhāgam etu rāyaspoṣā yajamānasya santu
ye badhyamānam anubadhyamānā abhyaikṣanta manasā cakṣuṣā ca
agnis tāṁ agre pra mumoktu devaḥ prajāpatiḥ prajayā saṃvidānaḥ
ya āraṇyāḥ paśavo viśvarūpā virūpāḥ santo bahudhaikarūpāḥ
vāyus tāṁ agre pra mumoktu devaḥ prajāpatiḥ prajayā saṃvidānaḥ
pramuñcamānāḥ
bhuvanasya reto gātuṃ dhatta yajamānāya devāḥ
upākṛtaṃ śaśamānaṃ yad asthāj jīvaṃ devānām apy etu pāthaḥ
nānā prāṇo yajamānasya paśunā yajño devebhiḥ saha devayānaḥ
jīvaṃ devānām apy etu pāthaḥ satyāḥ santu yajamānasya kāmāḥ
yat paśur māyum akṛtoro vā padbhir āhate
agnir mā tasmād enaso viśvān muñcatv aṃhasaḥ
śamitāra upetana yajñam
devebhir invitam
pāśāt paśum pra muñcata bandhād yajñapatim pari
aditiḥ pāśam pra mumoktv etaṃ namaḥ paśubhyaḥ paśupataye karomi
arātīyantam adharaṃ kṛṇomi yaṃ dviṣmas tasmin prati muñcāmi pāśam
tvām u te dadhire havyavāhaṃ śṛtaṃkartāram uta yajñiyaṃ ca
agne sadakṣaḥ satanur hi bhūtvātha havyā jātavedo juṣasva
jātavedo vapayā gaccha devān tvaṃ hi hotā prathamo babhūtha
ghṛtena tvaṃ tanuvo vardhayasva svāhākṛtaṃ havir adantu devāḥ
svāhā devebhyo devebhyaḥ svāhā
yo vai devān devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu
yān prācīnam āgrayaṇād grahān gṛhṇīyāt tān upāṃśu gṛhṇīyād yān ūrdhvāṃs tān upabdimato devān eva tad devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu
agniḥ prātaḥsavane pātv asmān vaiśvānaro mahinā viśvaśambhūḥ
sa naḥ pāvako draviṇaṃ dadhātu
āyuṣmantaḥ sahabhakṣāḥ syāma
viśve devā maruta indro asmān asmin dvitīye savane na jahyuḥ
āyuṣmantaḥ priyam eṣāṃ vadanto vayaṃ devānāṃ sumatau syāma
idaṃ tṛtīyaṃ savanaṃ kavīnām ṛtena ye camasam airayanta
te saudhanvanāḥ svar ānaśānāḥ sviṣṭiṃ no abhi vasīyo nayantu
āyatanavatīr vā anyā āhutayo hūyante 'nāyatanā anyāḥ
yā āghāravatīs tā āyatanavatīr yāḥ
ā vāyo bhūṣa śucipā upa naḥ sahasraṃ te niyuto viśvavāra
upo te andho madyam ayāmi yasya deva dadhiṣe pūrvapeyam
ākūtyai tvā kāmāya tvā samṛdhe tvā kikkiṭā te manaḥ prajāpataye svāhā kikkiṭā te prāṇaṃ vāyave svāhā kikkiṭā te cakṣuḥ sūryāya svāhā kikkiṭā te śrotraṃ dyāvāpṛthivībhyāṃ svāhā kikkiṭā te vācaṃ sarasvatyai svāhā
tvaṃ turīyā vaśinī vaśāsi sakṛd yat tvā manasā garbha āśayat
vaśā tvaṃ vaśinī gaccha devānt satyāḥ santu yajamānasya kāmāḥ
ajāsi rayiṣṭhā pṛthivyāṃ sīdordhvāntarikṣam upatiṣṭhasva divi te bṛhad bhāḥ
tantuṃ tanvan rajaso bhānum anvihi jyotiṣmataḥ patho rakṣa dhiyā kṛtān
anulbaṇaṃ vayata joguvām apo manur bhava janayā daivyaṃ janam
manaso havir asi prajāpater varṇo gātrāṇāṃ te gātrabhājo bhūyāsma
ime vai sahāstām
te vāyur vyavāt
te garbham adadhātām
taṃ somaḥ prājanayad agnir agrasata
sa etam prajāpatir āgneyam aṣṭākapālam apaśyat
taṃ niravapat
tenaivainām agner adhi nirakrīṇāt
tasmād apy anyadevatyām ālabhamāna āgneyam aṣṭākapālam purastān nirvapet
agner evainām adhi niṣkrīyālabhate
yat
vāyur vyavāt tasmād vāyavyā
yad ime garbham adadhātāṃ tasmād dyāvāpṛthivyā
yat somaḥ prājanayad agnir agrasata tasmād agnīṣomīyā
yad anayor viyatyor vāg avadat tasmāt sārasvatī
yat prajāpatir agner adhi nirakrīṇāt tasmāt prājāpatyā
sā vā eṣā sarvadevatyā yad ajā vaśā
vāyavyām ālabheta bhūtikāmaḥ
vāyur vai kṣepiṣṭhā devatā
vāyum eva svena
bhāgadheyenopadhāvati
sa evainam bhūtiṃ gamayati
dyāvāpṛthivyām ālabheta kṛṣamāṇaḥ pratiṣṭhākāmaḥ
diva evāsmai parjanyo varṣati vy asyām oṣadhayo rohanti samardhukam asya sasyam bhavati
agnīṣomīyām ālabheta yaḥ kāmayeta
annavān annādaḥ syām iti
agninaivānnam avarunddhe somenānnādyam
annavān evānnādo bhavati
sārasvatīm ālabheta yaḥ
īśvaro vāco vaditoḥ san vācaṃ na vadet
vāg vai sarasvatī
sarasvatīm eva svena bhāgadheyenopadhāvati
saivāsmin vācaṃ dadhāti
prājāpatyām ālabheta yaḥ kāmayeta
anabhijitam abhijayeyam iti
vāyavyayopākaroti
vāyor evainām avarudhyālabhate
ākūtyai tvā kāmāya tvā
ity āha
yathāyajur evaitat
kikkiṭākāraṃ juhoti
kikkiṭākāreṇa vai grāmyāḥ paśavo ramante prāraṇyāḥ patanti
yat kikkiṭākāraṃ juhoti grāmyāṇām paśūnāṃ dhṛtyai
paryagnau kriyamāṇe juhoti
jīvantīm evaināṃ suvargaṃ lokam gamayati
tvaṃ turīyā vaśinī vaśāsīty āha
devatraivaināṃ gamayati
satyāḥ santu yajamānasya kāmā ity āha
eṣa vai kāmaḥ
yajamānasya yad anārta udṛcaṃ gacchati
tasmād evam āha
ajāsi rayiṣṭhety āha
eṣv evaināṃ lokeṣu pratiṣṭhāpayati
divi te bṛhad bhā ity āha
suvarga evāsmai loke jyotir dadhāti
tantuṃ tanvan rajaso bhānum anvihīty āha
imān evāsmai lokāñ jyotiṣmataḥ karoti
anulbaṇaṃ vayata joguvām apa iti
āha
yad eva yajña ulbaṇaṃ kriyate tasyaivaiṣā śāntiḥ
manur bhava janayā daivyaṃ janam ity āha
mānavyo vai prajās tā evādyāḥ kurute
manaso havir asīty āha
svagākṛtyai
gātrāṇāṃ te gātrabhājo bhūyāsmety āha
āśiṣam evaitām āśāste
tasyai vā etasyā ekam evādevayajanaṃ yad ālabdhāyām abhraḥ
bhavati
yad ālabdhāyām abhraḥ syād apsu vā praveśayet sarvāṃ vā prāśnīyāt
yad apsu praveśayed yajñaveśasaṃ kuryāt
sarvām eva prāśnīyād indriyam evātman dhatte
sā vā eṣā trayāṇām evāvaruddhā saṃvatsarasadaḥ sahasrayājino gṛhamedhinaḥ
ta evaitayā yajeran
teṣām evaiṣāptā
rāṣṭrakāmāya hotavyā rāṣṭraṃ vai rāṣṭrabhṛto rāṣṭreṇaivāsmai rāṣṭram avarunddhe rāṣṭram eva bhavati
ātmane hotavyā rāṣṭraṃ vai rāṣṭrabhṛto rāṣṭram prajā rāṣṭram paśavo rāṣṭraṃ yac chreṣṭho bhavati rāṣṭreṇaiva rāṣṭram avarunddhe vasiṣṭhaḥ samānānām bhavati
grāmakāmāya hotavyā rāṣṭraṃ vai rāṣṭrabhṛto rāṣṭraṃ sajātā rāṣṭreṇaivāsmai rāṣṭraṃ sajātān avarunddhe grāmī
eva bhavati
adhidevane juhoty adhidevana evāsmai sajātān avarunddhe ta enam avaruddhā upatiṣṭhante
rathamukha ojaskāmasya hotavyā ojo vai rāṣṭrabhṛta ojo ratha ojasaivāsmā ojo 'varunddha ojasvy eva bhavati
yo rāṣṭrād apabhūtaḥ syāt tasmai hotavyā yāvanto 'sya rathāḥ syus tān brūyād yuṅgdhvam iti rāṣṭram evāsmai yunakti
āhutayo vā etasyākﾱptā yasya rāṣṭraṃ na kalpate svarathasya dakṣiṇaṃ cakram pravṛhya nāḍīm abhijuhuyād āhutīr evāsya kalpayati tā asya kalpamānā rāṣṭram anukalpate
saṃgrāme saṃyatte hotavyā rāṣṭraṃ vai rāṣṭrabhṛto rāṣṭre khalu vā ete vyāyacchante ye saṃgrāmaṃ saṃyanti yasya pūrvasya juhvati sa eva bhavati jayati taṃ saṃgrāmaṃ māndhuka idhmaḥ
bhavaty aṅgārā eva prativeṣṭamānā amitrāṇām asya senām prativeṣṭayanti
ya unmādyet tasmai hotavyā gandharvāpsaraso vā etam unmādayanti ya unmādyaty ete khalu vai gandharvāpsaraso yad rāṣṭrabhṛtas tasmai svāhā tābhyaḥ svāheti juhoti tenaivaināñchamayati
naiyagrodha audumbara āśvatthaḥ plākṣa itīdhmo bhavaty ete vai gandharvāpsarasāṃ gṛhāḥ sva evainān
āyatane śamayati
abhicaratā pratilomaṃ hotavyāḥ prāṇān evāsya pratīcaḥ pratiyauti taṃ tato yena kena ca stṛṇute
svakṛta iriṇe juhoti pradare vaitad vā asyai nirṛtigṛhītaṃ nirṛtigṛhīta evainaṃ nirṛtyā grāhayati yad vācaḥ krūram tena vaṣaṭkaroti vāca evainaṃ krūreṇa pravṛścati tājag ārtim ārchati
yasya kāmayetānnādyam
ādadīyeti tasya sabhāyām uttāno nipadya bhuvanasya pata iti tṛṇāni saṃgṛhṇīyāt prajāpatir vai bhuvanasya patiḥ prajāpatinaivāsyānnādyam ādatta idam aham amuṣyāmuṣyāyaṇasyānnādyaṃ harāmīty āhānnādyam evāsya harati ṣaḍbhir harati ṣaḍ vā ṛtavaḥ prajāpatinaivāsyānnādyam ādāyartavo 'smā anuprayacchanti
yo jyeṣṭhabandhur apabhūtaḥ syāt taṃ sthale 'vasāyya brahmaudanaṃ catuḥśarāvam paktvā tasmai hotavyā varṣma vai rāṣṭrabhṛto varṣma sthalaṃ varṣmaṇaivainaṃ varṣma samānānāṃ gamayati catuḥśarāvo bhavati dikṣv eva pratitiṣṭhati kṣīre bhavati rucaṃ evāsmin dadhāty uddharati śṛtatvāya sarpiṣvān bhavati medhyatvāya catvāra ārṣeyāḥ prāśnanti diśām eva jyotiṣi juhoti
ayam puro harikeśaḥ sūryaraśmis tasya rathagṛtsaś ca rathaujāś ca senānigrāmaṇyau puñjikasthalā ca kṛtasthalā cāpsarasau yātudhānā hetī rakṣāṃsi prahetiḥ
ayaṃ dakṣiṇā viśvakarmā tasya rathasvanaś ca rathecitraś ca senānigrāmaṇyau menakā ca sahajanyā cāpsarasau daṅkṣṇavaḥ paśavo hetiḥ pauruṣeyo vadhaḥ prahetiḥ
ayam paścād viśvavyacās tasya ratheprotaś cāsamarathaś ca senānigrāmaṇyau pramlocantī ca
anumlocantī cāpsarasau sarpā hetir vyāghrāḥ prahetiḥ
ayam uttarāt saṃyadvasus tasya senajic ca suṣeṇaś ca senānigrāmaṇyau viśvācī ca ghṛtācī cāpsarasāv āpo hetir vātaḥ prahetiḥ
ayam upary arvāgvasus tasya tārkṣyaś cāriṣṭanemiś ca senānigrāmaṇyāv urvaśī ca pūrvacittiś cāpsarasau vidyuddhetir avasphūrjan prahetis tebhyo namas te no mṛḍayantu te yam
dviṣmo yaś ca no dveṣṭi taṃ vo jambhe dadhāmi
āyos tvā sadane sādayāmy avataś chāyāyāṃ namaḥ samudrāya namaḥ samudrasya cakṣase
parameṣṭhī tvā sādayatu divaḥ pṛṣṭhe vyacasvatīm prathasvatīṃ vibhūmatīm prabhūmatīm paribhūmatīṃ divaṃ yaccha divaṃ dṛṃha divam mā hiṃsīr viśvasmai prāṇāyāpānāya vyānāyodānāya pratiṣṭhāyai caritrāya sūryas tvābhi pātu mahyā svastyā chardiṣā śaṃtamena tayā devatayāṅgirasvad dhruvā sīda
prothad aśvo na yavase aviṣyan yadā mahaḥ saṃvaraṇād vyasthāt
ād asya vāto anu vāti śocir adha sma te vrajanaṃ kṛṣṇam asti
namas te rudra manyava uto ta iṣave namaḥ
namas te astu dhanvane bāhubhyām uta te namaḥ
yā ta iṣuḥ śivatamā śivam babhūva te dhanuḥ
śivā śaravyā yā tava tayā no rudra mṛḍaya
yā te rudra śivā tanūr aghorāpāpakāśinī
tayā nas tanuvā śaṃtamayā giriśantābhi cākaśīhi
yām iṣuṃ giriśanta haste
bibharṣy astave
śivāṃ giritra tāṃ kuru mā hiṃsīḥ puruṣaṃ jagat
śivena vacasā tvā giriśācchāvadāmasi
yathā naḥ sarvam ij jagad ayakṣmaṃ sumanā asat
adhyavocad adhivaktā prathamo daivyo bhiṣak
ahīṃś ca sarvāñjambhayant sarvāś ca yātudhānyaḥ
asau yas tāmro aruṇa uta babhruḥ sumaṅgalaḥ
ye cemāṃ rudrā abhito dikṣu
śritāḥ sahasraśo 'vaiṣāṃ heḍa īmahe
asau yo 'vasarpati nīlagrīvo vilohitaḥ
utainaṃ gopā adṛśann adṛśann udahāryaḥ
utainaṃ viśvā bhūtāni sa dṛṣṭo mṛḍayāti naḥ
namo astu nīlagrīvāya sahasrākṣāya mīḍhuṣe
atho ye asya satvāno 'haṃ tebhyo 'karaṃ namaḥ
pra muñca dhanvanas tvam ubhayor ārtniyor jyām
yāś ca te hasta iṣavaḥ
parā tā bhagavo vapa
avatatya dhanus tvaṃ sahasrākṣa śateṣudhe
niśīrya śalyānām mukhā śivo naḥ sumanā bhava
vijyaṃ dhanuḥ kapardino viśalyo bāṇavāṁ uta
aneśann asyeṣava ābhur asya niṣaṅgathiḥ
yā te hetir mīḍhuṣṭama haste babhūva te dhanuḥ
tayāsmān viśvatas tvam ayakṣmayā paribhuja
namas te astv āyudhāyānātatāya dhṛṣṇave
ubhābhyām uta te namo bāhubhyāṃ tava dhanvane
pari te dhanvano hetir asmān vṛṇaktu viśvataḥ
atho ya iṣudhis tavāre asman nidhehi tam
namo hiraṇyabāhave senānye diśāṃ ca pataye namaḥ
namo vṛkṣebhyo harikeśebhyaḥ paśūnām pataye namaḥ
namaḥ saspiñjarāya tviṣīmate pathīnām pataye namaḥ
namo babhluśāya vivyādhine 'nnānām pataye namaḥ
namo harikeśāyopavītine puṣṭānām pataye namaḥ
namo bhavasya hetyai jagatām pataye namaḥ
namo rudrāyātatāvine kṣetrāṇām pataye namaḥ
namaḥ sūtāyāhantyāya vanānām pataye namaḥ
namaḥ
rohitāya sthapataye vṛkṣāṇām pataye namaḥ
namo mantriṇe vāṇijāya kakṣāṇām pataye namaḥ
namo bhuvantaye vārivaskṛtāyauṣadhīnām pataye namaḥ
nama uccairghoṣāyākrandayate pattīnām pataye namaḥ
namaḥ kṛtsnavītāya dhāvate satvanām pataye namaḥ
sāvitrāṇi juhoti
prasūtyai
caturgṛhītena juhoti
catuṣpādaḥ paśavaḥ
paśūn evāvarunddhe
catasro diśaḥ
dikṣv eva pratitiṣṭhati
chandāṃsi devebhyo 'pākrāman
na vo 'bhāgāni havyaṃ vakṣyāma iti
tebhya etac caturgṛhītam adhārayan puronuvākyāyai yājyāyai devatāyai vaṣaṭkārāya
yac caturgṛhītaṃ juhoti chandāṃsy eva tat prīṇāti
tāny asya prītāni devebhyo havyaṃ vahanti
yaṃ kāmayeta pāpīyānt syād ity ekaikaṃ tasya juhuyāt
āhutībhir evainam apagṛhṇāti pāpīyān bhavati
yaṃ kāmayeta vasīyānt syād iti sarvāṇi tasyānudrutya juhuyāt
āhutyaivainam abhikramayati vasīyān bhavati
atho yajñasyaivaiṣābhikrāntiḥ
eti vā eṣa yajñamukhād ṛddhyā yo 'gner devatāyā eti
aṣṭāv etāni sāvitrāṇi bhavanti
aṣṭākṣarā gāyatrī
gāyatro agniḥ
tenaiva yajñamukhād ṛddhyā agner devatāyai naiti
aṣṭau sāvitrāṇi bhavanty āhutir navamī
trivṛtam eva yajñamukhe viyātayati
yadi kāmayeta chandāṃsi yajñayaśasenārpayeyam ity ṛcam antamāṃ kuryāt
chandāṃsy eva yajñayaśasenārpayati
yadi kāmayeta yajamānaṃ yajñayaśasenārpayeyam iti yajur antamaṃ kuryāt
yajamānam eva yajñayaśasenārpayati
ṛcā stomaṃ samardhayeti āha
samṛddhyai
caturbhir abhrim ādatte
catvāri chandāṃsi
chandobhir eva
devasya tvā savituḥ prasava ity āha
prasūtyai
agnir devebhyo nilāyata
sa veṇum prāviśat
sa etām ūtim anu samacarad yad veṇoḥ suṣiram
suṣirābhrir bhavati
sayonitvāya
sa yatrayatrāvasat tat kṛṣṇam abhavat
kalmāṣī bhavati
rūpasamṛddhyai
ubhayataḥkṣṇūr bhavati
itaś cāmutaś cārkasyāvaruddhyai
vyāmamātrī bhavati
etāvad vai puruṣe vīryam
vīryasaṃmitā
aparimitā bhavati
aparimitasyāvaruddhyai
yo vanaspatīnām phalagrahiḥ sa eṣāṃ vīryāvān
phalagrahir veṇuḥ
vaiṇavī bhavati
vīryasyāvaruddhyai
vyṛddhaṃ vā etad yajñasya yad ayajuṣkeṇa kriyate
imām agṛbhṇan raśanām ṛtasyeti
aśvābhidhānīm ādatte
yajuṣkṛtyai
yajñasya samṛddhyai
pratūrtaṃ vājinn ādraveti
aśvam abhidadhāti
rūpam evāsyaitan mahimānaṃ vyācaṣṭe
yuñjāthāṃ rāsabhaṃ yuvam iti gardabham
asaty eva gardabham pratiṣṭhāpayati
tasmād aśvād gardabho 'sattaraḥ
yoge yoge tavastaram iti āha
yoge yoga evainaṃ yuṅkte
vāje vāje havāmaha iti āha
annaṃ vai vājaḥ
annam evāvarunddhe
sakhāya indram ūtaya iti āha
indriyam evāvarunddhe
agnir devebhyo nilāyata
tam prajāpatir anvavindat
prājāpatyo 'śvaḥ
aśvena saṃbharati
anuvittyai
pāpavasyasaṃ vā etat kriyate yac chreyasā ca pāpīyasā ca samānaṃ karma kurvanti
pāpīyān hy aśvād gardabhaḥ
aśvam pūrvaṃ nayanti
pāpavasyasasya vyāvṛttyai
tasmāc chreyāṃsam pāpīyān paścād anveti
bahur vai bhavato bhrātṛvyaḥ
bhavatīva khalu vā eṣa yo 'gnim cinute
vajry aśvaḥ
pratūrvann ehy avakrāmann aśastīr iti āha
vajreṇaiva pāpmānam bhrātṛvyam avakrāmati
rudrasya gāṇapatyād iti āha
raudrā vai paśavaḥ
rudrād eva paśūn niryācyātmane karma kurute
pūṣṇā sayujā saheti āha
pūṣā vā adhvanāṃ saṃnetā
samaṣṭyai
purīṣāyatano vā eṣa yad agniḥ
aṅgiraso vā etam agre devatānāṃ samabharan
pṛthivyāḥ sadhasthād agnim purīṣyam aṅgirasvad acchehīti āha
sāyatanam evainaṃ devatābhiḥ saṃbharati
agnim purīṣyam aṅgirasvad acchema iti āha
yena saṃgacchate vājam evāsya vṛṅkte
prajāpataye pratiprocyāgniḥ saṃbhṛtya iti āhuḥ
iyaṃ vai prajāpatiḥ
tasyā etac chrotraṃ yad valmīkaḥ
agnim purīṣyam aṅgirasvad bhariṣyāma iti valmīkavapām upatiṣṭhate
sākṣād eva prajāpataye pratiprocyāgniṃ saṃbharati
agnim purīṣyam aṅgirasvad bharāma iti āha
yena saṃgacchate vājam evāsya vṛṅkte
anv agnir uṣasām agram akhyad iti āha
anukhyātyai
āgatya vājy adhvana ākramya vājin pṛthivīm iti āha
icchaty evainam pūrvayā vindaty uttarayā
dvābhyām ākramayati
pratiṣṭhityai
anurūpābhyām
tasmād anurūpāḥ paśavaḥ prajāyante
dyaus te pṛṣṭham pṛthivī sadhastham iti āha
ebhyo vā etaṃ lokebhyaḥ prajāpatiḥ samairayat
rūpam evāsyaitan mahimānaṃ vyācaṣṭe
vajrī vā eṣa yad aśvaḥ
dadbhir anyatodadbhyo bhūyāṃ lomabhir ubhayādadbhyaḥ
yaṃ dviṣyāt tam adhaspadaṃ dhyāyet
vajreṇaivainaṃ stṛṇute
utkrāmodakramīd iti
dvābhyām utkramayati
pratiṣṭhityai
anurūpābhyām
tasmād anurūpāḥ paśavaḥ prajāyante
apa upasṛjati
yatra vā āpa upagacchanti tad oṣadhayaḥ pratitiṣṭhanti
oṣadhīḥ pratitiṣṭhantīḥ paśavo 'nupratitiṣṭhanti
paśūn yajñaḥ
yajñaṃ yajamānaḥ
yajamānam prajāḥ
tasmād apa upasṛjati
pratiṣṭhityai
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ
hiraṇyam upāsya juhoti
agnivaty eva juhoti
nāndho 'dhvaryur bhavati na yajñaṃ rakṣāṃsi ghnanti
jigharmy agnim manasā ghṛteneti āha
manasā hi puruṣo yajñam abhigacchati
pratikṣyantam bhuvanāni viśveti āha
sarvaṃ hy eṣa pratyaṅ kṣeti
pṛthuṃ tiraścā vayasā bṛhantam iti āha
alpo hy eṣa jāto mahān bhavati
vyaciṣṭham annaṃ rabhasaṃ vidānam iti āha
annam evāsmai svadayati
sarvam asmai svadate ya evaṃ veda
ā tvā jigharmi vacasā ghṛteneti āha
tasmād yat puruṣo manasābhigacchati tad vācā vadati
arakṣaseti āha
rakṣasām apahatyai
maryaśrī spṛhayadvarṇo agnir iti āha
apacitim evāsmin dadhāti
apacitimān bhavati ya evaṃ veda
manasā tvai tām āptum arhati yām adhvaryur anagnāv āhutiṃ juhoti
manasvatībhyāṃ juhoti
āhutyor āptyai
dvābhyām
pratiṣṭhityai
yajñamukhe yajñamukhe vai kriyamāṇe yajñaṃ rakṣāṃsi jighāṃsanti
etarhi khalu vā etad yajñamukhaṃ yarhy enad āhutir aśnute
parilikhati
rakṣasām apahatyai
tisṛbhiḥ parilikhati
trivṛd vā agniḥ
yāvān evāgnis tasmād rakṣāṃsy apahanti
gāyatriyā parilikhati
tejo vai gāyatrī
tejasaivainam parigṛhṇāti
triṣṭubhā parilikhati
indriyaṃ vai triṣṭup
indriyeṇaivainam parigṛhṇāti
anuṣṭubhā parilikhati
anuṣṭup sarvāṇi chandāṃsi paribhūḥ
paryāptyai
madhyato 'nuṣṭubhā
vāg vā anuṣṭup
tasmān madhyato vācā vadāmaḥ
gāyatriyā prathamayā parilikhaty athānuṣṭubhātha triṣṭubhā
tejo vai gāyatrī
yajño 'nuṣṭup
indriyaṃ triṣṭup
tejasā caivendriyeṇa cobhayato yajñam parigṛhṇāti
devasya tvā savituḥ prasava iti khanati
prasūtyai
atho dhūmam evaitena janayati
jyotiṣmantaṃ tvāgne supratīkam iti āha
jyotir evaitena janayati
so 'gnir jātaḥ prajāḥ śucārpayat
taṃ devā ardharcenāśamayan
śivam prajābhyo 'hiṃsantam iti āha
prajābhya evainaṃ śamayati
dvābhyāṃ khanati
pratiṣṭhityai
apām pṛṣṭham asīti puṣkaraparṇam āharati
apāṃ vā etat pṛṣṭhaṃ yat puṣkaraparṇam
rūpeṇaivainad āharati
puṣkaraparṇena saṃbharati
yonir vā agneḥ puṣkaraparṇam
sayonim evāgniṃ saṃbharati
kṛṣṇājinena saṃbharati
yajño vai kṛṣṇājinam
yajñenaiva yajñaṃ saṃbharati
yad grāmyāṇām paśūnāṃ carmaṇā saṃbhared grāmyān paśūñchucārpayet
kṛṣṇājinena saṃbharati
āraṇyān eva paśūñchucārpayati
tasmāt samāvat paśūnām prajāyamānānām āraṇyāḥ paśavaḥ kanīyāṃsaḥ
śucā hy ṛtāḥ
lomataḥ saṃbharati
ato hy asya medhyam
kṛṣṇājinaṃ ca puṣkaraparṇaṃ ca saṃstṛṇāti
iyaṃ vai kṛṣṇājinam
asau puṣkaraparṇam
ābhyām evainam ubhayataḥ parigṛhṇāti
agnir devebhyo nilāyata tam atharvānvapaśyat
atharvā tvā prathamo niramanthad agna iti āha
ya evainam anvapaśyat tenaivainaṃ saṃbharati
tvām agne puṣkarād adhīti āha
puṣkaraparṇe hy enam upaśritam avindat
tam u tvā dadhyaṅṅ ṛṣir iti āha
dadhyaṅ vā ātharvaṇas tejasvy āsīt
teja evāsmin dadhāti
tam u tvā pāthyo vṛṣeti āha
pūrvam evoditam uttareṇābhigṛṇāti
catasṛbhiḥ saṃbharati
catvāri chandāṃsi
chandobhir eva
gāyatrībhir brāhmaṇasya
gāyatro hi brāhmaṇaḥ
triṣṭubbhī rājanyasya
traiṣṭubho hi rājanyaḥ
yaṃ kāmayeta vasīyānt syād iti ubhayībhis tasya saṃbharet
tejaś caivāsmā indriyaṃ ca samīcī dadhāti
aṣṭābhiḥ saṃbharati
aṣṭākṣarā gāyatrī
gāyatro 'gniḥ
yāvān evāgnis taṃ saṃbharati
sīda hotar iti āha
devatā evāsmai saṃsādayati
ni hoteti manuṣyān
saṃsīdasveti vayāṃsi
janiṣvā hi jenyo agre ahnām iti āha
devamanuṣyān evāsmai saṃsannān prajanayati
krūram iva vā asyā etat karoti yat khanati
apa upasṛjati
āpo vai śāntāḥ
śāntābhir evāsyai śucaṃ śamayati
saṃ te vāyur mātariśvā dadhātv iti āha
prāṇo vai vāyuḥ
prāṇenaivāsyai prāṇaṃ saṃdadhāti
saṃ te vāyur iti āha
tasmād vāyupracyutā divo vṛṣṭir īrte
tasmai ca devi vaṣaḍ astu tubhyam iti āha
ṣaḍ vā ṛtavaḥ
ṛtuṣv eva vṛṣṭiṃ dadhāti
tasmāt sarvān ṛtūn varṣati
yad vaṣaṭkuryād yātayāmāsya vaṣaṭkāraḥ syāt
yan na vaṣaṭkuryād rakṣāṃsi yajñaṃ hanyuḥ
vaḍ iti āha
parokṣam eva vaṣaṭkaroti
nāsya yātayāmā vaṣaṭkāro bhavati
na yajñaṃ rakṣāṃsi ghnanti
sujāto jyotiṣā saheti
anuṣṭubhopanahyati
anuṣṭup sarvāṇi chandāṃsi
chandāṃsi khalu vā agneḥ priyā tanūḥ
priyayaivainaṃ tanuvā paridadhāti
veduko vāso bhavati ya evaṃ veda
vāruṇo vā agnir upanaddhaḥ
ud u tiṣṭha svadhvarordhva ū ṣu ṇa ūtaya iti
sāvitrībhyām uttiṣṭhati
savitṛprasūta evāsyordhvāṃ varuṇamenim utsṛjati
dvābhyām
pratiṣṭhityai
sa jāto garbho asi rodasyor iti āha
ime vai rodasī
tayor eṣa garbho yad agniḥ
tasmād evam āha
agne cārur vibhṛta oṣadhīṣv iti āha
yadā hy etaṃ vibharanty atha cārutaro bhavati
pra mātṛbhyo adhi kanikradad gā iti āha
oṣadhayo vā asya mātaraḥ
tābhya evainam pracyāvayati
sthiro bhava vīḍvaṅga iti
gardabha āsādayati
saṃnahyaty evainam etayā sthemne
gardabhena saṃbharati
tasmād gardabhaḥ paśūnām bhārabhāritamaḥ
gardabhena saṃbharati
tasmād gardabho 'py anāleśe
aty anyān paśūn medyati
annaṃ hy enenārkaṃ saṃbharanti
gardabhena saṃbharati
tasmād gardabho dviretāḥ san kaniṣṭham paśūnām prajāyate
agnir hy asya yoniṃ nirdahati
prajāsu vā eṣa etarhy ārūḍhaḥ
sa īśvaraḥ prajāḥ śucā pradahaḥ
śivo bhava prajābhya iti āha
prajābhya evainaṃ śamayati
mānuṣībhyas tvam aṅgira iti āha
mānavyo hi prajāḥ
mā dyāvāpṛthivī abhi śūśuco māntarikṣam mā vanaspatīn iti āha
ebhya evainaṃ lokebhyaḥ śamayati
praitu vājī kanikradad iti āha
vājī hy eṣa
nānadad rāsabhaḥ patveti āha
rāsabha iti
hy etam ṛṣayo 'vadan
bharann agnim purīṣyam iti āha
agniṃ hy eṣa bharati
mā pādy āyuṣaḥ pureti āha
āyur evāsmin dadhāti
tasmād gardabhaḥ sarvam āyur eti
tasmād gardabhe purāyuṣaḥ pramīte bibhyati
vṛṣāgniṃ vṛṣaṇam bharann iti āha
vṛṣā hy eṣa
vṛṣāgniḥ
apāṃ garbhaṃ samudriyam iti āha
apāṃ hy eṣa garbho yad agniḥ
agna āyāhi vītaya iti
vā imau lokau vyaitām
agna āyāhi vītaya iti yad āha anayor lokayor vītyai
pracyuto vā eṣa āyatanād agataḥ pratiṣṭhām
sa etarhy adhvaryuṃ ca yajamānaṃ ca dhyāyati
ṛtaṃ satyam iti āha
iyaṃ vā ṛtam
asau satyam
anayor evainam pratiṣṭhāpayati
nārtim ārcchaty adhvaryuḥ
na yajamānaḥ
varuṇo vā eṣa yajamānam abhyaiti yad agnir upanaddhaḥ
oṣadhayaḥ prati gṛhṇītāgnim etam iti āha
śāntyai
vyasyan viśvā amatīr arātīr iti āha
rakṣasām apahatyai
niṣīdan no apa durmatiṃ hanad iti āha
pratiṣṭhityai
oṣadhayaḥ prati modadhvam enam iti āha
oṣadhayo vā agner bhāgadheyam
tābhir evainaṃ samardhayati
puṣpāvatīḥ supippalā iti āha
tasmād oṣadhayaḥ phalaṃ gṛhṇanti
ayaṃ vo garbha ṛtviyaḥ pratnaṃ sadhastham āsadad iti āha
yābhya evainam pracyāvayati tāsv evainam pratiṣṭhāpayati
dvābhyām upāvaharati
pratiṣṭhityai
vāruṇo vā agnir upanaddhaḥ
vi pājaseti visraṃsayati
savitṛprasūta evāsya viṣūcīṃ varuṇameniṃ visṛjati
apa upasṛjati
āpo vai śāntāḥ
śāntābhir evāsya śucaṃ śamayati
tisṛbhir upasṛjati
trivṛd vā agniḥ
yāvān evāgnis tasya śucaṃ śamayati
mitraḥ saṃsṛjya pṛthivīm iti āha
mitro vai śivo devānām
tenaivainaṃ saṃsṛjati
śāntyai
yad grāmyāṇām pātrāṇāṃ kapālaiḥ saṃsṛjed grāmyāṇi pātrāṇi śucārpayet
armakapālaiḥ saṃsṛjati
etāni vā anupajīvanīyāni
tāny eva śucārpayati
śarkarābhiḥ saṃsṛjati
dhṛtyai
atho śaṃtvāya
ajalomaiḥ saṃsṛjati
eṣā vā agneḥ priyā tanūr yad ajā
priyayaivainaṃ tanuvā saṃsṛjati
atho tejasā
kṛṣṇājinasya lomabhiḥ saṃsṛjati
yajño vai kṛṣṇājinam
yajñenaiva yajñaṃ saṃsṛjati
rudrāḥ saṃbhṛtya pṛthivīm iti
āha
etā vā etaṃ devatā agre samabharan
tābhir evainaṃ saṃbharati
makhasya śiro 'sīti āha
yajño vai makhaḥ
tasyaitac chiro yad ukhā
tasmād evam āha
yajñasya pade stha iti āha
yajñasya hy ete pade
atho pratiṣṭhityai
prānyābhir yacchati anv anyair mantrayate
mithunatvāya
tryuddhiṃ karoti
traya ime lokāḥ
eṣāṃ lokānām āptyai
chandobhiḥ karoti
vīryaṃ vai chandāṃsi
vīryeṇaivaināṃ karoti
yajuṣā bilaṃ karoti
vyāvṛttyai
iyatīṃ karoti
prajāpatinā yajñamukhena saṃmitām
dvistanāṃ karoti
dyāvāpṛthivyor dohāya
catustanāṃ karoti
paśūnāṃ dohāya
aṣṭāstanāṃ karoti
chandasāṃ dohāya
navāśrim abhicarataḥ kuryāt
trivṛtam eva vajraṃ saṃbhṛtya bhrātṛvyāya praharati
stṛtyai
kṛtvāya sā mahīm ukhām iti nidadhāti
devatāsv evainām pratiṣṭhāpayati
saptabhir dhūpayati
sapta vai śīrṣaṇyāḥ prāṇāḥ
śira etad yajñasya yad ukhā
śīrṣann eva yajñasya prāṇān dadhāti
tasmāt sapta śīrṣan prāṇāḥ
aśvaśakena dhūpayati
prājāpatyo vā aśvaḥ
sayonitvāya
aditis tveti āha
iyaṃ vā aditiḥ
adityaivādityāṃ khanati
asyā akrūraṃkārāya
na hi svaḥ svaṃ hinasti
devānāṃ tvā patnīr iti āha
devānāṃ vā etām patnayo 'gre 'kurvan
tābhir evaināṃ dadhāti
dhiṣaṇās tveti āha
vidyā vai dhiṣaṇāḥ
vidyābhir evainām abhīnddhe
gnās tveti āha
chandāṃsi vai gnāḥ
chandobhir evaināṃ śrapayati
varūtrayas tveti āha
hotrā vai varūtrayaḥ
hotrābhir evainām pacati
janayas tveti āha
devānāṃ vai patnīr janayaḥ
tābhir evainām pacati
ṣaḍbhiḥ pacati
ṣaḍ vā ṛtavaḥ
ṛtubhir evainām pacati
dviḥ pacantv iti āha
tasmād dviḥ saṃvatsarasya sasyam pacyate
vāruṇy ukhābhīddhā
maitriyopaiti
śāntyai
devas tvā savitodvapatv iti āha
savitṛprasūta evainām brahmaṇā devatābhir udvapati
apadyamānā pṛthivy āśā diśa āpṛṇeti āha
tasmād agniḥ sarvā diśo 'nuvibhāti
uttiṣṭha bṛhatī bhavordhvā tiṣṭha dhruvā tvam iti āha
pratiṣṭhityai
asuryam pātram anāchṛṇṇam
ācchṛṇatti
devatrākaḥ
ajakṣīreṇācchṛṇatti
paramaṃ vā etat payo yad ajakṣīram
parameṇaivainam payasācchṛṇatti
yajuṣā
vyāvṛttyai
chandobhir ācchṛṇatti
chandobhir vā eṣā kriyate
chandobhir eva chandāṃsy ācchṛṇatti
ekaviṃśatyā māṣaiḥ puruṣaśīrṣam acchaiti
amedhyā vai māṣā amedhyam puruṣaśīrṣam
amedhyair evāsyāmedhyaṃ niravadāya medhyaṃ kṛtvāharati
ekaviṃśatir bhavanti
ekaviṃśo vai puruṣaḥ
puruṣasyāptyai
vyṛddhaṃ vā etat prāṇair amedhyaṃ yat puruṣaśīrṣam
saptadhā vitṛṇṇāṃ valmīkavapām pratinidadhāti
sapta vai śīrṣaṇyāḥ prāṇāḥ
prāṇair evainat samardhayati
medhyatvāya
yāvanto vai mṛtyubandhavas teṣāṃ yama ādhipatyam parīyāya
yamagāthābhiḥ parigāyati
yamād evainad vṛṅkte
tisṛbhiḥ parigāyati
traya ime lokāḥ
ebhya evainal lokebhyo vṛṅkte
tasmād gāyate na deyam
gāthā hi tad vṛṅkte
agnibhyaḥ paśūn ālabhate
kāmā vā agnayaḥ
kāmān evāvarunddhe
yat paśūn nālabhetānavaruddhā asya paśavaḥ syuḥ
yat paryagnikṛtān utsṛjed yajñaveśasaṃ kuryāt
yat saṃsthāpayed yātayāmāni śīrṣāṇi syuḥ
yat paśūn ālabhate tenaiva paśūn avarunddhe
yat paryagnikṛtān utsṛjati śīrṣṇām ayātayāmatvāya
prājāpatyena saṃsthāpayati
yajño vai prajāpatiḥ
yajña eva yajñam pratiṣṭhāpayati
prajāpatiḥ prajā asṛjata
sa riricāno 'manyata
sa etā āprīr apaśyat
tābhir vai sa mukhata ātmānam āprīṇīta
yad etā āpriyo bhavanti yajño vai prajāpatiḥ
yajñam evaitābhir mukhata āprīṇāti
aparimitacchandaso bhavanti
aparimitaḥ prajāpatiḥ
prajāpater āptyai
ūnātiriktā mithunāḥ
prajātyai
lomaśaṃ vai nāmaitac chandaḥ prajāpateḥ
paśavo lomaśāḥ
paśūn evāvarunddhe
sarvāṇi vā etā rūpāṇi
sarvāṇi rūpāṇy agnau citye kriyante
tasmād etā agneś cityasya bhavanti
ekaviṃśatiṃ sāmidhenīr anvāha
rug vā ekaviṃśaḥ
rucam eva gacchati
atho pratiṣṭhām eva
pratiṣṭhā hy ekaviṃśaḥ
caturviṃśatim anvāha
caturviṃśatir ardhamāsāḥ saṃvatsaraḥ
saṃvatsaro 'gnir vaiśvānaraḥ
sākṣād eva vaiśvānaram avarunddhe
parācīr anvāha
parāṅ iva hi suvargo lokaḥ
samās tvāgna ṛtavo vardhayantv iti āha
samābhir evāgniṃ vardhayati
ṛtubhiḥ saṃvatsaram
viśvā ābhāhi pradiśaḥ pṛthivyā iti āha
tasmād agniḥ sarvā diśo 'nuvibhāti
praty auhatām aśvinā mṛtyum asmād iti āha
mṛtyum evāsmād apanudati
ud vayaṃ tamasas parīti āha
pāpmā vai tamaḥ
pāpmānam evāsmād apahanti
aganma jyotir uttamam iti āha
asau vā ādityo jyotir uttamam
ādityasyaiva sāyujyaṃ gacchati
na saṃvatsaras tiṣṭhati nāsya śrīs tiṣṭhati yasyaitāḥ kriyante
jyotiṣmatīm uttamām anvāha
jyotir evāsmā upariṣṭād dadhāti
suvargasya lokasyānukhyātyai
ṣaḍbhir dīkṣayati
ṣaḍ vā ṛtavaḥ
ṛtubhir evainaṃ dīkṣayati
saptabhir dīkṣayati
sapta chandāṃsi
chandobhir evainaṃ dīkṣayati
viśve devasya netur iti anuṣṭubhottamayā juhoti
vāg vā anuṣṭup
tasmāt prāṇānāṃ vāg uttamā
ekasmād akṣarād anāptam prathamam padam
tasmād yad vāco 'nāptaṃ tan manuṣyā upajīvanti
pūrṇayā juhoti
pūrṇa iva hi prajāpatiḥ
prajāpater āptyai
nyūnayā juhoti
nyūnāddhi prajāpatiḥ prajā asṛjata
prajānāṃ sṛṣṭyai
yad arciṣi pravṛñjyād bhūtam avarundhīta
yad aṅgāreṣu bhaviṣyat
aṅgāreṣu pravṛṇakti
bhaviṣyad evāvarunddhe
bhaviṣyaddhi bhūyo bhūtāt
dvābhyām pravṛṇakti
dvipād yajamānaḥ
pratiṣṭhityai
brahmaṇā vā eṣā yajuṣā saṃbhṛtā yad ukhā
sā yad bhidyetārtim ārchet yajamāno hanyetāsya yajñaḥ
mitraitām ukhāṃ tapeti āha
brahma vai mitraḥ
brahmann evainām pratiṣṭhāpayati
nārtim ārcchati yajamāno nāsya yajño hanyate
yadi bhidyeta tair eva kapālaiḥ saṃsṛjet
saiva tataḥ prāyaścittiḥ
yo gataśrīḥ syān mathitvā tasyāvadadhyāt
bhūto vā eṣa
sa svāṃ devatām upaiti
yo bhūtikāmaḥ syād ya ukhāyai sambhavet sa eva tasya syāt
ato hy eṣa sambhavati
eṣa vai svayambhūr nāma
bhavaty eva
yaṃ kāmayeta bhrātṛvyam asmai janayeyam ity anyatas tasyāhṛtyāvadadhyāt
sākṣād evāsmai bhrātṛvyaṃ janayati
ambarīṣād annakāmasyāvadadhyāt
ambarīṣe vā annam bhriyate
sayony evānnam avarunddhe
muñjān avadadhāti
ūrg vai muñjāḥ
ūrjam evāsmā apidadhāti
agnir devebhyo nilāyata
sa krumukam prāviśat
krumukam avadadhāti
yad evāsya tatra nyaktaṃ tad evāvarunddhe
ājyena saṃyauti
etad vā agneḥ priyaṃ dhāma yad ājyam
priyeṇaivainaṃ dhāmnā samardhayaty atho tejasā
vaikaṃkatīm ādadhāti
bhā evāvarunddhe
śamīmayīm ādadhāti
śāntyai
sīda tvam mātur asyā upastha iti tisṛbhir jātam upatiṣṭhate
traya ime lokāḥ
eṣv eva lokeṣv āvidaṃ gacchati
atho prāṇān evātman dhatte
na ha sma vai purāgnir aparaśuvṛkṇaṃ dahati
tad asmai prayoga evarṣir asvadayat
yad agne yāni kāni ceti samidham ādadhāti
aparaśuvṛkṇam evāsmai svadayati
sarvam asmai svadate ya evaṃ veda
audumbarīm ādadhāti
ūrg vā udumbaraḥ
ūrjam evāsmā apidadhāti
prajāpatir agnim asṛjata
taṃ sṛṣṭaṃ rakṣāṃsy ajighāṃsan
sa etad rākṣoghnam apaśyat
tena vai sa rakṣāṃsy apāhata
yad rākṣoghnam bhavati agner eva tena jātād rakṣāṃsy apahanti
āśvatthīm ādadhāti
aśvattho vai vanaspatīnāṃ sapatnasāhaḥ
vijityai
vaikaṅkatīm ādadhāti
bhā evāvarunddhe
śamīmayīm ādadhāti
śāntyai
saṃśitam me brahmod eṣām bāhū atiram iti uttame audumbarī vācayati
brahmaṇaiva kṣatraṃ saṃśyati
kṣatreṇa brahma
tasmād brāhmaṇo rājanyavān aty anyam brāhmaṇam
tasmād rājanyo brāhmaṇavān aty anyaṃ rājanyam
mṛtyur vā eṣa yad agniḥ
amṛtaṃ hiraṇyam
rukmam antaram pratimuñcate
amṛtam eva mṛtyor antardhatte
ekaviṃśatinirbādho bhavati
ekaviṃśatir vai devalokā dvādaśa māsāḥ pañcartavas traya ime lokā asāv āditya ekaviṃśaḥ
etāvanto vai devalokāḥ
tebhya eva bhrātṛvyam antareti
nirbādhair vai devā asurān nirbādhe 'kurvata
tan nirbādhānāṃ nirbādhatvam
nirbādhī bhavati
bhrātṛvyān eva nirbādhe kurute
sāvitriyā pratimuñcate
prasūtyai
naktoṣāseti uttarayā
ahorātrābhyām evainam udyacchate
devā agniṃ dhārayan draviṇodā iti āha
prāṇā vai devā draviṇodāḥ
ahorātrābhyām evainam udyatya prāṇair dādhāra
āsīnaḥ pratimuñcate
tasmād āsīnāḥ prajāḥ prajāyante
kṛṣṇājinam uttaram
tejo vai hiraṇyam
brahma kṛṣṇājinam
tejasā caivainam brahmaṇā cobhayataḥ parigṛhṇāti
ṣaḍudyāmaṃ śikyam bhavati
ṣaḍ vā ṛtavaḥ
ṛtubhir evainam udyacchate
yad dvādaśodyāmam saṃvatsareṇaiva
mauñjam bhavati
ūrg vai muñjāḥ
ūrjaivainaṃ samardhayati
suparṇo 'si garutmān iti avekṣate
rūpam evāsyaitan mahimānaṃ vyācaṣṭe
divaṃ gaccha suvaḥ pateti āha
suvargam evainaṃ lokaṃ gamayati
samiddho añjan kṛdaram matīnāṃ ghṛtam agne madhumat pinvamānaḥ
vājī vahan vājinaṃ jātavedo devānāṃ vakṣi priyam ā sadhastham
ghṛtenāñjant sam patho devayānān prajānan vājy apy etu devān
anu tvā sapte pradiśaḥ sacantāṃ svadhām asmai yajamānāya dhehi
īḍyaś cāsi vandyaś ca vājinn āśuś cāsi medhyaś ca sapte
agniṣ ṭvā devair vasubhiḥ sajoṣāḥ prītaṃ vahniṃ vahatu jātavedāḥ
stīrṇam barhiḥ suṣṭarīmā juṣāṇoru pṛthu prathamānam pṛthivyām
devebhir yuktam aditiḥ sajoṣāḥ syonaṃ kṛṇvānā suvite dadhātu
etā u vaḥ subhagā viśvarūpā vi pakṣobhiḥ śrayamāṇā ud ātaiḥ
ṛṣvāḥ satīḥ kavaṣaḥ śumbhamānā dvāro devīḥ suprāyaṇā bhavantu
antarā mitrāvaruṇā carantī mukhaṃ yajñānām abhi saṃvidāne
uṣāsā vāṃ suhiraṇye suśilpe ṛtasya yonāv iha sādayāmi
prathamā vāṃ sarathinā suvarṇā devau paśyantau bhuvanāni viśvā
apiprayaṃ codanā vām mimānā hotārā jyotiḥ pradiśā diśantā
ādityair no bhāratī vaṣṭu yajñaṃ sarasvatī saha rudrair na āvīt
iḍopahūtā vasubhiḥ sajoṣā yajñaṃ no devīr amṛteṣu dhatta
tvaṣṭā vīraṃ devakāmaṃ jajāna tvaṣṭur arvā jāyata āśur aśvaḥ
tvaṣṭedaṃ viśvam bhuvanaṃ jajāna bahoḥ kartāram iha yakṣi hotaḥ
aśvo ghṛtena tmanyā samakta upa devāṁ ṛtuśaḥ pātha etu
vanaspatir devalokam prajānann agninā havyā svaditāni vakṣat
prajāpates tapasā vāvṛdhānaḥ sadyo jāto dadhiṣe yajñam agne
svāhākṛtena haviṣā purogā yāhi sādhyā havir adantu devāḥ
viṣṇumukhā vai devāś chandobhir imāṃllokān anapajayyam abhyajayan
yad viṣṇukramān kramate viṣṇur eva bhūtvā yajamānaś chandobhir imāṃllokān anapajayyam abhijayati
viṣṇoḥ kramo 'sy abhimātihety āha
gāyatrī vai pṛthivī
traiṣṭubham antarikṣam
jāgatī dyauḥ
ānuṣṭubhīr diśaḥ
chandobhir evemāṃllokān yathāpūrvam abhijayati
prajāpatir agnim asṛjata
so 'smāt sṛṣṭaḥ
parāṅ ait
tam etayānvait
akrandad iti
tayā vai so 'gneḥ priyaṃ dhāmāvārunddha
yad etām anvāhāgner evaitayā priyaṃ dhāmāvarunddhe
īśvaro vā eṣa parāṅ pradagho yo viṣṇukramān kramate
catasṛbhir āvartate
catvāri chandāṃsi
chandāṃsi khalu vā agneḥ priyā tanūḥ
priyām evāsya tanuvam abhi
paryāvartate
dakṣiṇā paryāvartate
svam eva vīryam anu paryāvartate
tasmād dakṣiṇo 'rdha ātmano vīryavattaraḥ
atho ādityasyaivāvṛtam anu paryāvartate
śunaḥśepam ājīgartiṃ varuṇo 'gṛhṇāt
sa etām vāruṇīm apaśyat
tayā vai sa ātmānaṃ varuṇapāśād amuñcat
varuṇo vā etaṃ gṛhṇāti ya ukhām pratimuñcate
ud uttamaṃ varuṇa pāśam asmad ity āha
ātmānam evaitayā
varuṇapāśān muñcati
ā tvāhārṣam ity āha
ā hy enaṃ harati
dhruvas tiṣṭhāvicācalir ity āha
pratiṣṭhityai
viśas tvā sarvā vāñchantv ity āha
viśaivainaṃ samardhayati
asmin rāṣṭram adhiśrayety āha
rāṣṭram evāsmin dhruvam akaḥ
yaṃ kāmayeta
rāṣṭraṃ syād iti tam manasā dhyāyet
rāṣṭram eva bhavati
agre bṛhann uṣasām ūrdhvo asthād ity āha
agram evainaṃ samānānāṃ karoti
nirjagmivān tamasa ity āha
tama evāsmād apahanti
jyotiṣāgād ity āha
jyotir evāsmin dadhāti
catasṛbhiḥ sādayati
catvāri chandāṃsi
chandobhir eva
atichandasottamayā
varṣma vā eṣa chandasāṃ yad atichandāḥ
varṣmaivainaṃ samānānāṃ karoti
sadvatī
bhavati
sattvam evainaṃ gamayati
vātsapreṇopatiṣṭhate
etena vai vatsaprīr bhālandano 'gneḥ priyaṃ dhāmāvārunddha
agner evaitena priyaṃ dhāmāvarunddhe
ekādaśam bhavati
ekadhaiva yajamāne vīryaṃ dadhāti
stomena vai devā asmiṃlloka ārdhnuvañ chandobhir amuṣmin
stomasyeva khalu vā etad rūpaṃ yad vātsapram
yad vātsapreṇopatiṣṭhate
imam eva tena lokam abhijayati
yad viṣṇukramān kramate 'mum eva tair lokam abhijayati
pūrvedyuḥ prakrāmaty uttaredyur upatiṣṭhate
tasmād yoge 'nyāsām prajānām manaḥ kṣeme 'nyāsām
tasmād yāyāvaraḥ kṣemyasyeśe
tasmād yāyāvaraḥ kṣemyam adhyavasyati
muṣṭī karoti
vācaṃ yacchati
yajñasya dhṛtyai
annapate 'nnasya no dehīty āha
agnir vā annapatiḥ
sa evāsmā annam prayacchati
anamīvasya śuṣmiṇa ity āha
ayakṣmasyeti vāvaitad āha
prapra dātāraṃ tāriṣa ūrjaṃ no dhehi dvipade catuṣpada ity āha
āśiṣam evaitām āśāste
ud u tvā viśve devā ity āha
prāṇā vai viśve devāḥ
prāṇair evainam udyacchate
agne bharantu cittibhir ity āha
yasmā evainaṃ cittāyodyacchate tenaivainaṃ samardhayati
catasṛbhir āsādayati
catvāri chandāṃsi
chandobhir eva
aticchandasottamayā
varṣma vā eṣā chandasāṃ yad aticchandāḥ
varṣmaivainaṃ samānānāṃ karoti
sadvatī bhavati
sattvam evainaṃ gamayati
pred agne jyotiṣmān yāhīty āha
jyotir evāsmin dadhāti
tanuvā vā eṣa hinasti yaṃ hinasti
mā hiṃsīs tanuvā prajā ity āha
prajābhya evainaṃ śamayati
rakṣāṃsi vā etad yajñaṃ sacante yad ana utsarjati
akrandad ity anvāha
rakṣasām apahatyai
anasā vahanti
apacitim evāsmin dadhāti
tasmād anasvī ca rathī cātithīnām apacitatamau
apacitimān bhavati ya evaṃ veda
samidhāgniṃ duvasyateti ghṛtānuṣiktām avasite samidham ādadhāti
yathātithaya āgatāya sarpiṣvad ātithyaṃ kriyate tādṛg eva tat
gāyatriyā brāhmaṇasya
gāyatro hi brāhmaṇaḥ
triṣṭubhā rājanyasya
traiṣṭubho hi rājanyaḥ
apsu bhasma praveśayati
apsuyonir vā agniḥ
svām evainaṃ yoniṃ gamayati
tisṛbhiḥ praveśayati
trivṛd vā agniḥ
yāvān evāgnis tam pratiṣṭhāṃ gamayati
parā vā eṣo 'gniṃ vapati yo 'psu bhasma praveśayati
jyotiṣmatībhyām avadadhāti
jyotir evāsmin dadhāti
dvābhyām
pratiṣṭhityai
parā vā eṣa prajām paśūn vapati yo 'psu bhasma praveśayati
punar ūrjā saha rayyeti punar udaiti
prajām eva paśūn ātman dhatte
punas tvādityā rudrā vasavaḥ samindhatām ity āha
etā vā etaṃ devatā agre samaindhata
tābhir evainaṃ saminddhe
bodhā sa bodhīty upatiṣṭhate
bodhayaty evainam
tasmāt suptvā prajāḥ prabudhyante
yathāsthānam upatiṣṭhate
tasmād yathāsthānam paśavaḥ punar etyopatiṣṭhante
yāvatī vai pṛthivī tasyai yama ādhipatyam parīyāya
yo vai yamaṃ devayajanam asyā aniryācyāgniṃ cinute yamāyainaṃ sa cinute
apetety adhyavasāyayati
yamam eva devayajanam asyai niryācyātmane 'gniṃ cinute
iṣvagreṇa vā asyā anāmṛtam icchanto nāvindan
te devā etad yajur apaśyan apeteti
yad etenādhyavasāyayaty anāmṛta evāgniṃ cinute
uddhanti
yad evāsyā amedhyaṃ tad apahanti
apo 'vokṣati
śāntyai
sikatā nivapati
etad vā agner vaiśvānarasya rūpam
rūpenaiva vaiśvānaram avarunddhe
ūṣān nivapati
puṣṭir vā eṣā prajananaṃ yad ūṣāḥ
puṣṭyām eva prajanane 'gniṃ cinute
atho saṃjñāna eva
saṃjñānaṃ hy etat paśūnāṃ yad ūṣāḥ
dyāvāpṛthivī sahāstām
te viyatī abrūtām astv eva nau saha yajñiyam iti
yad amuṣyā yajñiyam āsīt tad asyām adadhāt ta ūṣā abhavan
yad asyā yajñiyam āsīt tad amuṣyām adadhāt tad adaś candramasi kṛṣṇam
ūṣān nivapann ado dhyāyet
dyāvāpṛthivyor eva yajñiye 'gniṃ cinute
ayaṃ so agnir iti viśvāmitrasya sūktam bhavati
etena vai viśvāmitro 'gneḥ priyaṃ dhāmāvārunddha
agner evaitena priyaṃ dhāmāvarunddhe
chandobhir vai devāḥ suvargaṃ lokam āyan
catasraḥ prācīr upadadhāti
catvāri chandāṃsi
chandobhir eva tad yajamānaḥ suvargaṃ lokam eti
teṣāṃ suvargaṃ lokaṃ yatāṃ diśaḥ samavlīyanta
te dve purastāt samīcī upādadhata dve paścāt samīcī
tābhir vai te diśo 'dṛṃhan
yad dve purastāt samīcī upadadhāti dve paścāt samīcī diśāṃ vidhṛtyai
atho paśavo vai chandāṃsi
paśūn evāsmai samīco dadhāti
aṣṭāv upadadhāti
aṣṭākṣarā gāyatrī
gāyatro 'gniḥ
yāvān evāgnis taṃ cinute
aṣṭāv upadadhāti
aṣṭākṣarā gāyatrī
gāyatrī suvargaṃ lokam añjasā veda
suvargasya lokasya prajñātyai
trayodaśa lokampṛṇā upadadhāti
ekaviṃśatiḥ sampadyante
pratiṣṭhā vā ekaviṃśaḥ
pratiṣṭhā gārhapatyaḥ
ekaviṃśasyaiva pratiṣṭhāṃ gārhapatyam anupratitiṣṭhati
praty agniṃ cikyānas tiṣṭhati ya evaṃ veda
pañcacitīkaṃ cinvīta prathamaṃ cinvānaḥ
pāṅkto yajñaḥ
pāṅktāḥ paśavaḥ
yajñam eva paśūn avarunddhe
tricitīkaṃ cinvīta dvitīyaṃ cinvānaḥ
traya ime lokāḥ
eṣv eva lokeṣu pratitiṣṭhanti
ekacitīkaṃ cinvīta tṛtīyaṃ cinvānaḥ
ekadhā vai suvargo lokaḥ
ekavṛtaiva suvargaṃ lokam eti
purīṣeṇābhyūhati
tasmān māṃsenāsthi channam
na duścarmā bhavati ya evaṃ veda
pañca citayo bhavanti
pañcabhiḥ purīṣair abhyūhati
daśa sampadyante
dasākṣarā virāṭ
annaṃ virāṭ
virājy evānnādye pratitiṣṭhati
vi vā etau dviṣāte yaś ca purāgnir yaś cokhāyām
samitam iti catasṛbhiḥ saṃnivapati
catvāri chandāṃsi
chandāṃsi khalu vā agneḥ priyā tanūḥ
priyayaivainau tanuvā saṃśāsti
samitam ity āha
tasmād brahmaṇā kṣatraṃ sameti
yat saṃnyupya viharati tasmād brahmaṇā kṣatraṃ vyeti
ṛtubhir vā etaṃ dīkṣayanti
sa ṛtubhir eva vimucyaḥ
māteva putram pṛthivī purīṣyam ity āha
ṛtubhir evainaṃ dīkṣayitvartubhir vimuñcati
vaiśvānaryā śikyam ādatte
svadayaty evainat
nairṛtīḥ kṛṣṇās tisras tuṣapakvā bhavanti
nirṛtyai vā etad bhāgadheyaṃ yat tuṣā
nirṛtyai rūpaṃ kṛṣṇam
rūpeṇaiva nirṛtiṃ niravadayate
imāṃ diśaṃ yanti
eṣā vai nirṛtyai dik
svāyām eva diśi nirṛtiṃ niravadayate
svakṛta iriṇa upadadhāti pradare vā
etad vai nirṛtyā āyatanam
sva evāyatane nirṛtiṃ niravadayate
śikyam abhyupadadhāti
nairṛto vai pāśaḥ
sākṣād evainaṃ nirṛtipāśān muñcati
tisra upadadhāti
tredhāvihito vai puruṣaḥ
yāvān eva puruṣas tasmān nirṛtim avayajate
parācīr upadadhāti
parācīm evāsmān nirṛtim praṇudate
apratīkṣam āyanti
nirṛtyā antarhityai
mārjayitvopatiṣṭhante
medhyatvāya
gārhapatyam upatiṣṭhante
nirṛtiloka eva caritvā pūtā devalokam upāvartante
ekayopatiṣṭhante
ekadhaiva yajamāne vīryaṃ dadhati
niveśanaḥ saṃgamano vasūnām ity āha
prajā vai paśavo vasu
prajayaivainam paśubhiḥ samardhayanti
agne tava śravo vaya iti sikatā nivapati
etad vā agner vaiśvānarasya sūktam
sūktenaiva vaiśvānaram avarunddhe
ṣaḍbhir nivapati
ṣaḍ vā ṛtavaḥ saṃvatsaraḥ
saṃvatsaro 'gnir vaiśvānaraḥ
sākṣād eva vaiśvānaram avarunddhe
samudraṃ vai nāmaitac chandaḥ
samudram anu prajāḥ prajāyante
yad etena siktā nivapati
prajānām prajananāya
indro vṛtrāya vajram prāharat
sa tredhā vyabhavat sphyas tṛtīyaṃ rathas tṛtīyaṃ yūpas tṛtīyam
ye 'ntaḥśarā aśīryanta tāḥ śarkarā abhavan
tac charkarāṇāṃ śarkaratvam
vajro vai śarkarāḥ
paśur agniḥ
yac charkarābhir agnim pariminoti vajreṇaivāsmai paśūn parigṛhṇāti
tasmād vajreṇa paśavaḥ parigṛhītāḥ
tasmāt stheyān astheyaso nopaharate
trisaptābhiḥ paśukāmasya pariminuyāt
sapta vai śīrṣaṇyāḥ prāṇāḥ
prāṇāḥ paśavaḥ
prāṇair evāsmai paśūn avarunddhe
triṇavābhir bhrātṛvyavataḥ
trivṛtam eva varjaṃ saṃbhṛtya bhrātṛvyāya praharati
stṛtyai
aparimitābhiḥ pariminuyāt
aparimitasyāvaruddhyai
yaṃ kāmayetāpaśuḥ syād iti aparimitya tasya śarkarāḥ sikatā vyūhet
aparigṛhīta evāsya viṣūcīnaṃ retaḥ parāsiñcati
apaśur eva bhavati
yaṃ kāmayeta paśumānt syād iti parimitya tasya śarkarāḥ siktā vyūhet
parigṛhīta evāsmai samīcīnaṃ retaḥ siñcati
paśumān eva bhavati
saumyā vyūhati
somo vai retodhāḥ
reta eva tad dadhāti
gāyatriyā brāhmaṇasya
gāyatro hi brāhmaṇaḥ
triṣṭubhā rājanyasya
traiṣṭubho hi rājanyaḥ
śamyum bārhaspatyam medho nopānamat
so 'gnim prāviśat
so 'gneḥ kṛṣṇo rūpaṃ kṛtvodāyata
so 'śvam prāviśat
so 'śvasyāvāntaraśapho 'bhavat
yad aśvam ākramayati ya eva medho 'śvam prāviśat tam evāvarunddhe
prajāpatināgniś cetavya ity āhuḥ
prājāpatyo 'śvaḥ
yad aśvam ākramayati prajāpatinaivāgniṃ cinute
puṣkaraparṇam upadadhāti
yonir vā agneḥ puṣkaraparṇam
sayonim evāgniṃ cinute
apām pṛṣṭham asīty upadadhāti
apāṃ vā etat pṛṣṭhaṃ yat puṣkaraparṇam
rūpeṇaivainad upadadhāti
brahma jajñānam iti rukmam upadadhāti
brahmamukhā vai prajāpatiḥ prajā asṛjata
brahmamukhā eva tat prajā yajamānaḥ sṛjate
brahma jajñānam iti āha
tasmād brāhmaṇo mukhyaḥ
mukhyo bhavati ya evaṃ veda
brahmavādino vadanti na pṛthivyāṃ nāntarikṣe na divy agniś cetavya iti
yat pṛthivyāṃ cinvīta pṛthivīṃ śucārpayen nauṣadhayo na vanaspatayaḥ prajāyeran
yad antarikṣe cinvītāntarikṣaṃ śucārpayen na vayāṃsi prajāyeran
yad divi cinvīta divaṃ śucārpayen na parjanyo varṣet
rukmam upadadhāti
amṛtaṃ vai hiraṇyam
amṛta evāgniṃ cinute
prajātyai
hiraṇmayam puruṣam upadadhāti
yajamānalokasya vidhṛtyai
yad iṣṭakāyā ātṛṇṇam anūpadadhyāt paśūnāṃ ca yajamānasya ca prāṇam apidadhyāt
dakṣiṇataḥ prāñcam upadadhāti
dādhāra yajamānalokam
na paśūnāṃ ca yajamānasya ca prāṇam apidadhāti
atho khalv iṣṭakāyā ātṛṇṇam anūpadadhāti
prāṇānām utsṛṣṭyai
drapsaś caskandety abhimṛśati
hotrāsv evainam pratiṣṭhāpayati
srucāv upadadhāty ājyasya pūrṇāṃ kārṣmaryamayīṃ dadhnaḥ pūrṇām audumbarīm
iyaṃ vai kārṣmaryamayī
asāv audumbarī
ime evopadhatte
tūṣṇīm upadadhāti
na hīme yajuṣāptum arhati
dakṣiṇāṃ kārṣmaryamayīm
uttarām audumbarīm
tasmād asyā asāv uttarā
ājyasya pūrṇāṃ kārṣmaryamayīm
vajro vā ājyam
vajraḥ kārṣmaryaḥ
vajreṇaiva yajñasya dakṣiṇato rakṣāṃsy apahanti
dadhnaḥ pūrṇām audumbarīm
paśavo vai dadhi
ūrg udumbaraḥ
paśuṣv evorjaṃ dadhāti
pūrṇe upadadhāti
pūrṇe evainam amuṣmiṃ loka upatiṣṭhete
virājy agniś cetavya ity āhuḥ
srug vai virāṭ
yat srucāv upadadhāti virājy evāgniṃ cinute
yajñamukhe yajñamukhe vai kriyamāṇe yajñaṃ rakṣāṃsi jighāṃsanti
yajñamukhaṃ rukmaḥ
yad rukmaṃ vyāghārayati yajñamukhād eva rakṣāṃsy apahanti
pañcabhir vyāghārayati
pāṅkto yajñaḥ
yāvān eva yajñas tasmād rakṣāṃsy apahanti
akṣṇayā vyāghārayati
tasmād akṣṇayā paśavo 'ṅgāni praharanti
pratiṣṭhityai
svayamātṛṇṇām upadadhāti
iyaṃ vai svayamātṛṇṇā
imām evopadhatte
aśvam upaghrāpayati
prāṇam evāsyāṃ dadhāti
atho prājāpatyo vā aśvaḥ
prajāpatinaivāgniṃ cinute
prathameṣṭakopadhīyamānā paśūnāṃ ca yajamānasya ca prāṇam apidadhāti
svayamātṛṇṇā bhavati
prāṇānām utsṛṣṭyai
atho suvargasya lokasyānukhyātyai
agnāv agniś cetavya ity āhuḥ
eṣa vā agnir vaiśvānaro yad brāhmaṇaḥ
tasmai prathamām iṣṭakāṃ yajuṣkṛtām prayacchet
tām brāhmaṇaś copadadhyātām
agnāv eva tad agniṃ cinute
īśvaro vā eṣa ārtim ārtor yo 'vidvān iṣṭakām upadadhāti
trīn varān dadyāt
trayo vai prāṇāḥ
prāṇānāṃ spṛtyai
dvāv eva deyau
dvau hi prāṇau
eka eva deyaḥ
eko hi prāṇaḥ
paśur vā eṣa yad agniḥ
na khalu vai paśava ā yavase ramante
dūrveṣṭakām upadadhāti
paśūnāṃ dhṛtyai
dvābhyām
pratiṣṭhityai
kāṇḍātkāṇḍāt prarohantīty āha
kāṇḍena kāṇḍena hy eṣā pratitiṣṭhati
evā no dūrve pra tanu sahasreṇa śatena cety āha
sāhasraḥ prajāpatiḥ
prajāpater āptyai
devalakṣmaṃ vai tryālikhitā
tām uttaralakṣmāṇaṃ devā upādadhatādharalakṣmāṇam asurāḥ
yaṃ kāmayeta vasīyānt syād ity uttaralakṣmāṇaṃ tasyopadadhyāt
vasīyān eva bhavati
yaṃ kāmayeta pāpīyānt syād ity adharalakṣmāṇaṃ tasyopadadhyāt
asurayonim evainam anu parābhāvayati
pāpīyān bhavati
tryālikhitā bhavati
ime vai lokās tryālikhitāḥ
ebhya eva lokebhyo bhrātṛvyam antareti
aṅgirasaḥ suvargaṃ lokaṃ yataḥ puroḍāśaḥ kūrmo bhūtvānu prāsarpat
yat kūrmam upadadhāti yathā kṣetravid añjasā nayaty evam evainaṃ kūrmaḥ suvargaṃ lokam añjasā nayati
medho vā eṣa paśūnāṃ yat kūrmaḥ
yat kūrmam upadadhāti svam eva medham paśyantaḥ paśava upatiṣṭhante
śmaśānaṃ vā etat kriyate yan mṛtānām paśūnāṃ śīrṣāṇy upadhīyante
yaj jīvantaṃ kūrmam upadadhāti tenāśmaśānacit
vāstavyo vā eṣa yat kūrmaḥ
madhu vātā ṛtāyata iti dadhnā madhumiśreṇābhyanakti
svadayaty evainam
grāmyaṃ vā etad annaṃ yad dadhi
āraṇyam madhu
yad dadhnā madhumiśreṇābhyanakti
ubhayasyāvaruddhyai
mahī dyauḥ pṛthivī ca na ity āha
ābhyām evainam ubhayataḥ parigṛhṇāti
prāñcam upadadhāti
tasmāt purastāt pratyañcaḥ paśavo medham upatiṣṭhante
yo vā apanābhim agniṃ cinute yajamānasya nābhim anupraviśati
sa enam īśvaro hiṃsitoḥ
ulūkhalam upadadhāti
eṣā vā agner nābhiḥ
sanābhim evāgniṃ cinute
ahiṃsāyai
audumbaram bhavati
ūrg vā udumbaraḥ
ūrjam evāvarunddhe
madhyata upadadhāti
madhyata evāsmā ūrjaṃ dadhāti
tasmān madhyata ūrjā bhuñjate
iyad bhavati
prajāpatinā yajñamukhena saṃmitam
avahanti
annam evākaḥ
vaiṣṇavyarcopadadhāti
viṣṇur vai yajñaḥ
vaiṣṇavā vanaspatayaḥ
yajña eva yajñam pratiṣṭhāpayati
eṣāṃ vā etal lokānāṃ jyotiḥ saṃbhṛtaṃ yad ukhā
yad ukhām upadadhāti ebhya evā lokebhyo jyotir avarunddhe
madhyata upadadhāti
madhyata evāsmai jyotir dadhāti
tasmān madhyato jyotir upāsmahe
sikatābhiḥ pūrayati
etad vā agner vaiśvānarasya rūpam
rūpeṇaiva vaiśvānaram avarunddhe
yaṃ kāmayeta kṣodhukaḥ syād iti ūnāṃ tasyopadadhyāt
kṣodhuka eva bhavati
yaṃ kāmayetānupadasyad annam adyād iti pūrṇāṃ tasyopadadhyāt
anupadasyad evānnam atti
sahasraṃ vai prati puruṣaḥ paśūnāṃ yacchati
sahasram anye paśavaḥ
madhye puruṣaśīrṣam upadadhāti
savīryatvāya
ukhāyām apidadhāti
pratiṣṭhām evainad gamayati
vyṛddhaṃ vā etat prāṇair amedhyaṃ yat puruṣaśīrṣam
amṛtaṃ khalu vai prāṇā amṛtaṃ hiraṇyam
prāṇeṣu hiraṇyaśalkān pratyasyati
pratiṣṭhām evainad gamayitvā prāṇaiḥ samardhayati
dadhnā madhumiśreṇa pūrayati
madhavyo 'sānīti śṛtātaṅkyena
medhyatvāya
grāmyaṃ vā etad annaṃ yad dadhi
āraṇyam madhu
yad dadhnā madhumiśreṇa pūrayaty ubhayasyāvaruddhyai
paśuśīrṣāṇy upadadhāti
paśavo vai paśuśīrṣāṇi
paśūn evāvarunddhe
yaṃ kāmayetāpaśuḥ syād iti viṣūcīnāni tasyopadadhyāt
viṣūca evāsmāt paśūn dadhāti
apaśur eva bhavati
yaṃ kāmayeta paśumānt syād iti samīcīnāni tasyopadadhyāt
samīca evāsmai paśūn dadhāti
paśumān eva bhavati
purastāt pratīcīnam aśvasyopadadhāti paścāt prācīnam ṛṣabhasya
apaśavo vā anye goaśvebhyaḥ paśavaḥ
goaśvān evāsmai samīco dadhāti
etāvanto vai paśavo dvipādaś ca catuṣpādaś ca
tān vā etad agnau pradadhāti yat paśuśīrṣāṇy upadadhāti
amum āraṇyam anu te diśāmīty āha
grāmyebhya eva paśubhya āraṇyān paśūñchucam anūtsṛjati
tasmāt samāvat paśūnām prajāyamānānām āraṇyāḥ paśavaḥ kanīyāṃsaḥ
śucā hy ṛtāḥ
sarpaśīrṣam upadadhāti
yaiva sarpe tviṣis tām evāvarunddhe
yat samīcīnam paśuśīrṣair upadadhyād grāmyān paśūn daṃśukāḥ syuḥ
yad viṣūcīnam āraṇyān yajur eva vadet
ava tāṃ tviṣiṃ runddhe yā sarpe
na grāmyān paśūn hinasti nāraṇyān
atho khalūpadheyam eva
yad upadadhāti tena tāṃ tviṣim avarunddhe yā sarpe
yad yajur vadati tena śāntam
paśur vā eṣa yad agniḥ
yoniḥ khalu vā eṣā paśor vikriyate yat prācīnam aiṣṭakād yajuḥ kriyate
reto 'pasyāḥ
apasyā upadadhāti
yonāv eva reto dadhāti
pañcopadadhāti
pāṅktāḥ paśavaḥ
paśūn evāsmai prajanayati
pañca dakṣiṇataḥ
vajro vā apasyāḥ
vajreṇaiva yajñasya dakṣiṇato rakṣāṃsy apahanti
pañca paścāt prācīr upadadhāti
paścād vai prācīnaṃ reto dhīyate
paścād evāsmai prācīnaṃ reto dadhāti
pañca purastāt pratīcīr upadadhāti pañca paścāt prācīḥ
tasmāt prācīnaṃ reto dhīyate
pratīcīḥ prajā jāyante
pañcottarataś chandasyāḥ
paśavo vai chandasyāḥ
paśūn eva prajātānt svam āyatanam abhiparyūhate
iyaṃ vā agner atidāhād abibhet
saitā apasyā apaśyat
tā upādhatta
tato vā imāṃ nātyadahat
yad apasyā upadadhāty asyā anatidāhāya
uvāca heyam adad it sa brahmaṇānnaṃ yasyaitā upadhīyāntai ya u cainā evaṃ vedad iti
prāṇabhṛta upadadhāti
retasy eva prāṇān dadhāti
tasmād vadan prāṇan paśyañchṛṇvan paśur jāyate
ayam puro bhuva iti purastād upadadhāti
prāṇam evaitābhir dādhāra
ayaṃ dakṣiṇā viśvakarmeti dakṣiṇataḥ
mana evaitābhir dādhāra
ayam paścād viśvavyacā iti paścāt
cakṣur evaitābhir dādhāra
idam uttarāt suvar ity uttarataḥ
śrotram evaitābhir dādhāra
iyam upari matir ity upariṣṭāt
vācam evaitābhir dādhāra
daśa daśopadadhāti
savīryatvāya
akṣṇayopadadhāti
tasmād akṣṇayā paśavo 'ṅgāni praharanti
pratiṣṭhityai
yāḥ prācīs tābhir vasiṣṭha ārdhnot
yā dakṣiṇā tābhir bharadvājaḥ
yāḥ pratīcīs tābhir viśvāmitraḥ
yā udīcīs tābhir jamadagniḥ
yā ūrdhvās tābhir viśvakarmā
ya evam etāsām ṛddhiṃ vedardhnoty eva
ya āsām evam bandhutāṃ veda bandhumān bhavati
ya āsām evaṃ kﾱptiṃ veda kalpate 'smai
ya āsām evam āyatanaṃ vedāyatanavān bhavati
ya āsām evam pratiṣṭhāṃ veda praty eva tiṣṭhati
prāṇabhṛta upadhāya saṃyata upadadhāti
prāṇān evāsmin dhitvā saṃyadbhiḥ saṃyacchati
tat saṃyatāṃ saṃyattvam
atho prāṇa evāpānaṃ dadhāti
tasmāt prāṇāpānau saṃcarataḥ
viṣūcīr upadadhāti
tasmād viṣvañcau prāṇāpānau
yad vā agner asaṃyatam asuvargyam asya tat
suvargyo 'gniḥ
yat saṃyata upadadhāti sam evainaṃ yacchati
suvargyam evākaḥ
tryavir vayaḥ kṛtam ayānām ity āha
vayobhir evāyān avarunddhe
ayair vayāṃsi
sarvato vāyumatīr bhavanti
tasmād ayaṃ sarvataḥ pavate
gāyatrī triṣṭub jagaty anuṣṭuk paṅktyā saha
bṛhaty uṣṇihā kakut sūcībhiḥ śimyantu tvā
dvipadā yā catuṣpadā tripadā yā ca ṣaṭpadā
sacchandā yā ca vicchandāḥ sūcībhiḥ śimyantu tvā
mahānāmnī revatayo viśvā āśāḥ prasūvarīḥ
meghyā vidyuto vācaḥ sūcībhiḥ śimyantu tvā
rajatā hariṇīḥ sīsā yujo yujyante karmabhiḥ
aśvasya vājinas tvaci sūcībhiḥ śimyantu tvā
nārīḥ te patnayo loma vicinvantu manīṣayā
devānām patnīr diśaḥ sūcībhiḥ śimyantu tvā
kuvid aṅga yavamanto yavaṃ cid yathā dānty anupūrvaṃ viyūya
ihehaiṣāṃ kṛṇuta bhojanāni ye barhiṣo namovṛktiṃ na jagmuḥ
kas tvā chyati kas tvā viśāsti kas te gātrāṇi śimyati
ka u te śamitā kaviḥ
ṛtavas ta ṛtudhā paruḥ śamitāro viśāsatu
saṃvatsarasya dhāyasā śimībhiḥ śimyantu tvā
daivyā adhvaryavas tvā chyantu vi ca śāsatu
gātrāṇi parvaśas te śimāḥ kṛṇvantu śimyantaḥ
ardhamāsāḥ parūṃṣi te māsāś chyantu śimyantaḥ
ahorātrāṇi maruto viliṣṭaṃ sūdayantu te
pṛthivī te 'ntarikṣeṇa vāyuś chidram bhiṣajyatu
dyaus te nakṣatraiḥ saha rūpaṃ kṛṇotu sādhuyā
śaṃ te parebhyo gātrebhyaḥ śam astv avarebhyaḥ
śam asthabhyo majjabhyaḥ śam u te tanuve bhuvat
utsannayajño vā eṣa yad agniḥ
kiṃ vā haitasya kriyate kiṃ vā na
yad vai yajñasya kriyamāṇasyāntaryanti pūyati vā asya tat
āśvinīr upadadhāti
aśvinau vai devānām bhiṣajau
tābhyām evāsmai bheṣajaṃ karoti
pañcopadadhāti
pāṅkto yajñaḥ
yāvān eva yajñas tasmai bheṣajaṃ karoti
ṛtavyā upadadhāti
ṛtūnāṃ kﾱptyai
pañcopadadhāti
pañca vā ṛtavaḥ
yāvanta evartavas tān kalpayati
samānaprabhṛtayo bhavanti samānodarkāḥ
tasmāt samānā ṛtavaḥ
ekena padena vyāvartante
tasmād ṛtavo vyāvartante
prāṇabhṛta upadadhāti
ṛtuṣv eva prāṇān dadhāti
tasmāt samānāḥ santa ṛtavo na jīryanti
atho prajanayaty evainān
eṣa vai vāyur yat prāṇaḥ
yad ṛtavyā upadhāya prāṇabhṛta upadadhāti tasmāt sarvān ṛtūn anu vāyur āvarīvartti
vṛṣṭisanīr upadadhāti
vṛṣṭim evāvarunddhe
yad ekadhopadadhyād ekam ṛtuṃ varṣet
anuparihāraṃ sādayati
tasmāt sarvān ṛtūn varṣati
yat prāṇabhṛta upadhāya vṛṣṭisanīr upadadhāti tasmād vāyupracyutā divo vṛṣṭir īrte
paśavo vai vayasyāḥ
nānāmanasaḥ khalu vai paśavo nānāvratāḥ
te 'pa evābhisamanasaḥ
yaṃ kāmayetāpaśuḥ syād iti vayasyās tasyopadhāyāpasyā upadadhyāt
asaṃjñānam evāsmai paśubhiḥ karoti
apaśur eva bhavati
yaṃ kāmayeta paśumānt syād ity apasyās tasyopadhāya vayasyā upadadhyāt
saṃjñānam evāsmai paśubhiḥ karoti
paśumān eva bhavati
catasraḥ purastād upadadhāti
tasmāc catvāri cakṣuṣo rūpāṇi dve śukle dve kṛṣṇe
mūrdhanvatīr bhavanti
tasmāt purastān mūrdhā
pañca dakṣiṇāyāṃ śroṇyām upadadhāti pañcottarasyām
tasmāt paścād varṣīyān purastātpravaṇaḥ paśuḥ
basto vaya iti dakṣiṇe 'ṃsa upadadhāti
vṛṣṇir vaya ity uttare
aṃsāv eva pratidadhāti
vyāghro vaya iti dakṣiṇe pakṣa upadadhāti
siṃho vaya ity uttare
pakṣayor eva vīryaṃ dadhāti
puruṣo vaya iti madhye
tasmāt puruṣaḥ paśūnām adhipatiḥ
indrāgnī avyathamānām iti svayamātṛṇṇām upadadhāti
indrāgnibhyāṃ vā imau lokau vidhṛtāv anayor lokayor vidhṛtyai
adhṛteva vā eṣā yan madhyamā citiḥ
antarikṣam iva vā eṣā
indrāgnī ity āha
indrāgnī vai devānām ojobhṛtau
ojasaivainām antarikṣe cinute dhṛtyai
svayamātṛṇṇām upadadhāti
antarikṣaṃ vai svayamātṛṇṇā
antarikṣam evopadhatte
aśvam upaghrāpayati
prāṇam evāsyāṃ dadhāti
atho prājāpatyo vā aśvaḥ
prajāpatinaivāgniṃ cinute
svayamātṛṇṇā bhavati prāṇānām utsṛṣṭyā atho suvargasya lokasyānukhyātyai
devānāṃ vai suvargaṃ lokaṃ yatāṃ diśaḥ samavlīyanta
ta etā diśyā apaśyan
tā upādadhata
tābhir vai te diśo 'dṛṃhan
yad diśyā upadadhāti diśāṃ vidhṛtyai
daśa prāṇabhṛtaḥ purastād upadadhāti
nava vai puruṣe prāṇāḥ
nābhir daśamī
prāṇān eva purastād dhatte
tasmāt purastāt prāṇāḥ
jyotiṣmatīm uttamām upadadhāti
tasmāt prāṇānāṃ vāg jyotir uttamāḥ
daśopadadhāti
daśākṣarā virāṭ
virāṭ chandasāṃ jyotiḥ
jyotir eva purastād dhatte
tasmāt purastāj jyotir upāsmahe
chandāṃsi paśuṣv ājim ayuḥ
tān bṛhaty udajayat
tasmād bārhatāḥ paśava ucyante
mā chanda iti dakṣiṇata upadadhāti
tasmād dakṣiṇāvṛto māṣāḥ
pṛthivī chanda iti paścāt pratiṣṭhityai
agnir devateti uttarataḥ
ojo vā agniḥ
oja evottarato dhatte
tasmād uttarato 'bhiprayāyī jayati
ṣaṭtriṃśat sampadyante
ṣaṭtriṃśadakṣarā bṛhatī
bārhatāḥ paśavaḥ
bṛhatyaivāsmai paśūn avarunddhe
bṛhatī chandasāṃ svārājyam parīyāya
yasyaitā upadhīyante gacchati svārājyam
sapta vālakhilyāḥ purastād upadadhāti sapta paścāt
sapta vai śīrṣaṇyāḥ prāṇāḥ dvāv avāñcau prāṇānāṃ savīryatvāya
mūrdhāsi rāḍ iti purastād upadadhāti yantrī rāḍ iti paścāt
prāṇān evāsmai samīco dadhāti
devā vai yad yajñe 'kurvata tad asurā akurvata
te devā etā akṣṇayāstomīyā apaśyan
tā anyathānūcyānyathopādadhata
tad asurā nānvavāyan
tato devā abhavan parāsurāḥ
yad akṣṇayāstomīyā anyathānūcyānyathopadadhāti
bhrātṛvyābhibhūtyai
bhavaty ātmanā
parāsya bhrātṛvyo bhavati
āśus trivṛd iti purastād upadadhāti
yajñamukhaṃ vai trivṛt
yajñamukham eva purastād viyātayati
vyoma saptadaśa iti dakṣiṇataḥ
annaṃ vai vyoma
annaṃ saptadaśaḥ
annam eva dakṣiṇato dhatte
tasmād dakṣiṇenānnam adyate
dharuṇa ekaviṃśa iti paścāt
pratiṣṭhā vā ekaviṃśaḥ
pratiṣṭhityai
bhāntaḥ pañcadaśa ity uttarataḥ
ojo vai bhāntaḥ
ojaḥ pañcadaśaḥ
oja evottarato dhatte
tasmād uttarato 'bhiprayāyī jayati
pratūrtir aṣṭādaśa iti purastād upadadhāti
dvau trivṛtāv abhipūrvaṃ yajñamukhe viyātayati
abhivartaḥ saviṃśa iti dakṣiṇataḥ
annaṃ vā abhivartaḥ
annaṃ saviṃśaḥ
annam eva dakṣiṇato dhatte
tasmād dakṣiṇenānnam adyate
varco dvāviṃśa iti paścāt
yad viṃśatir dve tena virājau
yad dve pratiṣṭhā tena
virājor evābhipūrvam annādye pratitiṣṭhati
tapo navadaśa ity uttarataḥ
tasmāt savyo hastayos tapasvitaraḥ
yoniś caturviṃśa iti purastād upadadhāti
caturviṃśatyakṣarā gāyatrī
gāyatrī yajñamukham
yajñamukham eva purastād viyātayati
garbhāḥ pañcaviṃśa iti dakṣiṇataḥ
annaṃ vai garbhāḥ
annam pañcaviṃśaḥ
annam eva dakṣiṇato dhatte
tasmād dakṣiṇenānnam adyate
ojas triṇava iti paścāt
ime vai lokās triṇavaḥ
eṣv eva lokeṣu pratitiṣṭhati
sambharaṇas trayoviṃśa ity uttarataḥ
tasmāt savyo hastayoḥ saṃbhāryataraḥ
kratur ekatriṃśa iti purastād upadadhāti
vāg vai kratuḥ
yajñamukhaṃ vāc
yajñamukham eva purastād viyātayati
bradhnasya viṣṭapaṃ catustriṃśa iti dakṣiṇataḥ
asau vā ādityo bradhnasya viṣṭapam
brahmavarcasam eva dakṣiṇato dhatte
tasmād dakṣiṇo 'rdho brahmavarcasitaraḥ
pratiṣṭhā trayastriṃśa iti paścāt
pratiṣṭhityai
nākaḥ ṣaṭtriṃśa ity uttarataḥ
suvargo vai loko nākaḥ
suvargasya lokasya samaṣṭyai
agner bhāgo 'sīti purastād upadadhāti
yajñamukhaṃ vā agniḥ
yajñamukhaṃ dīkṣā
yajñamukham brahma
yajñamukhaṃ trivṛt
yajñamukham eva purastād viyātayati
nṛcakṣasām bhāgo 'sīti dakṣiṇataḥ
śuśruvāṃso vai nṛcakṣasaḥ
annaṃ dhātā
jātāyaivāsmā annam apidadhāti
tasmāj jāto 'nnam atti
janitraṃ spṛtaṃ saptadaśa stoma ity āha
annaṃ vai janitram
annaṃ saptadaśaḥ
annam eva dakṣiṇato dhatte
tasmād dakṣiṇenānnam adyate
mitrasya bhāgo 'sīti paścāt
prāṇo vai mitraḥ
apāno varuṇaḥ
prāṇāpānāv evāsmin dadhāti
divo vṛṣṭir vātā spṛtā ekaviṃśa stoma ity āha
pratiṣṭhā vā ekaviṃśaḥ
pratiṣṭhityai
indrasya bhāgo 'sīty uttarataḥ
ojo vā indraḥ
ojo viṣṇuḥ
ojaḥ kṣatram
ojaḥ pañcadaśaḥ
oja evottarato dhatte
tasmād uttarato'bhiprayāyī jayati
vasūnām bhāgo 'sīti purastād upadadhāti
yajñamukhaṃ vai vasavaḥ
yajñamukhaṃ rudrāḥ
yajñamukhaṃ caturviṃśaḥ
yajñamukham eva purastād viyātayati
ādityānām bhāgo 'sīti dakṣiṇataḥ
annaṃ vā ādityāḥ
annam marutaḥ
annaṃ garbhāḥ
annam pañcaviṃśaḥ
annam eva dakṣiṇato dhatte
tasmād dakṣiṇenānnam adyate
adityai bhāgo 'sīti paścāt
pratiṣṭhā vā aditiḥ
pratiṣṭhā pūṣā
pratiṣṭhā triṇavaḥ
pratiṣṭhityai
devasya savitur bhāgo 'sīty uttarataḥ
brahma vai devaḥ savitā
brahma bṛhaspatiḥ
brahma catuṣṭomaḥ
brahmavarcasam evottarato dhatte
tasmād uttaro 'rdho brahmavarcasitaraḥ
sāvitravatī bhavati prasūtyai
tasmād brāhmaṇānām udīcī saniḥ prasūtā
dhartraś catuṣṭoma iti purastād upadadhāti
yajñamukhaṃ vai dhartraḥ
yajñamukhaṃ catuṣṭomaḥ
yajñamukham eva purastād viyātayati
yāvānām bhāgo 'sīti dakṣiṇataḥ
māsā vai yāvā ardhamāsā ayāvāḥ
tasmād dakṣiṇāvṛto māsāḥ
annaṃ vai yāvāḥ
annam prajāḥ
annam eva dakṣiṇato dhatte
tasmād dakṣiṇenānnam adyate
ṛbhūṇām bhāgo 'sīti paścāt
pratiṣṭhityai
vivarto 'ṣṭācatvāriṃśa ity uttarataḥ
anayor lokayoḥ savīryatvāya
tasmād imau lokau samāvadvīryau
yasya mukhyavatīḥ purastād upadhīyante mukhya eva bhavati
āsya mukhyo jāyate
yasyānnavatīr dakṣiṇato 'tty annam
āsyānnādo jāyate
yasya pratiṣṭhāvatīḥ paścāt praty eva tiṣṭhati
yasyaujasvatīr uttarata ojasvy eva bhavati
āsyaujasvī jāyate
arko vā eṣa yad agniḥ
tasyaitad eva stotram etac chastram
yad eṣā vidhā vidhīyate 'rka eva tad arkyam anu vidhīyate
atty annam
āsyānnādyo jāyate yasyaiṣā vidhā vidhīyate ya u cainām evaṃ veda
sṛṣṭīr upadadhāti
yathāsṛṣṭam evāvarunddhe
na vā idaṃ divā na naktam āsīd avyāvṛttam
te devā etā vyuṣṭīr apaśyan
tā upādadhata
tato vā idaṃ vyaucchat
yasyaitā upadhīyante vy evāsmā ucchati
atho tama evāpahate
agne jātān praṇudā naḥ sapatnān iti purastād upadadhāti
jātān eva bhrātṛvyān praṇudate
sahasā jātān iti paścāt
janiṣyamāṇān eva pratinudate
catuścatvāriṃśa stoma iti dakṣiṇataḥ
brahmavarcasaṃ vai catuścatvāriṃśaḥ
brahmavarcasam eva dakṣiṇato dhatte
tasmād dakṣiṇo 'rdho brahmavarcasitaraḥ
ṣoḍaśa stoma ity uttarataḥ
ojo vai ṣoḍaśaḥ
oja evottarato dhatte
tasmād uttarato'bhiprayāyī jayati
vajro vai catuścatvāriṃśaḥ
vajraḥ ṣoḍaśaḥ
yad ete iṣṭake upadadhāti jātāṃś caiva janiṣyamāṇāṃś ca bhrātṛvyān praṇudya vajram anu praharati
stṛtyai
purīṣavatīm madhya upadadhāti
purīṣaṃ vai madhyam ātmanaḥ
sātmānam evāgniṃ cinute
sātmāmuṣmiṃ loke bhavati ya evaṃ veda
etā vā asapatnā nāmeṣṭakāḥ
yasyaitā upadhīyante nāsya sapatno bhavati
paśur vā eṣa yad agniḥ
virāja uttamāyāṃ cityām upadadhāti
virājam evottamām paśuṣu dadhāti
tasmāt paśumān uttamāṃ vācaṃ vadati
daśadaśopadadhāti
savīryatvāya
akṣṇayopadadhāti
tasmād akṣṇayā paśavo 'ṅgāni praharanti
pratiṣṭhityai
yāni vai chandāṃsi suvargyāṇy āsan tair devāḥ suvargaṃ lokam āyan
tenarṣayo 'śrāmyan
te tapo 'tapyanta
tāni tapasāpaśyan
tebhya etā iṣṭakā niramimataivaś chando varivaś chanda iti tā upādadhata
tābhir vai te suvargaṃ lokam āyan
yad etā iṣṭakā upadadhāti yāny eva chandāṃsi suvargyāṇi tair eva yajamānaḥ suvargaṃ lokam eti
yajñena vai prajāpatiḥ prajā asṛjata
tā stomabhāgair evāsṛjata
yat stomabhāgā upadadhāti prajā eva tad yajamānaḥ sṛjate
bṛhaspatir vā etad yajñasya tejaḥ samabharad yat stomabhāgāḥ
yat stomabhāgā upadadhāti satejasam evāgniṃ cinute
bṛhaspatir vā etāṃ yajñasya pratiṣṭhām apaśyad yat stomabhāgāḥ
yat stomabhāgā upadadhāti yajñasya pratiṣṭhityai
saptasaptopadadhāti savīryatvāya
tisro madhye pratiṣṭhityai
raśmir ity evādityam asṛjata pretir iti dharmam anvitir iti divam saṃdhir ity antarikṣam pratidhir iti pṛthivīm viṣṭambha iti vṛṣṭim pravety ahar anuveti rātrim uśig iti vasūn praketa iti rudrān sudītir ity ādityān oja iti pitṝn tantur iti prajāḥ pṛtanāṣāḍ iti paśūn revad ity oṣadhīḥ
abhijid asi yuktagrāvā
indrāya tvendraṃ jinvety eva dakṣiṇato vajram paryauhat
abhijityai
tāḥ prajā apaprāṇā asṛjata
tāsv adhipatir asīty eva prāṇam adadhād yantety apānaṃ saṃsarpa iti cakṣur vayodhā iti śrotram
tāḥ prajāḥ prāṇatīr apānatīḥ paśyantīḥ śṛṇvatīr na mithunyabhavan
tāsu trivṛd asīty eva mithunam adadhāt
tāḥ prajā mithunībhavantīr na prājāyanta
tāḥ saṃroho 'si nīroho 'sīty eva prājanayat
tāḥ prajāḥ prajātā na pratyatiṣṭhan
tā vasuko 'si veṣaśrir asi vasyaṣṭir asīty evaiṣu lokeṣu pratyasthāpayat
yad āha vasuko 'si veṣaśrir asi vasyaṣṭir asīti prajā eva prajātā eṣu lokeṣu pratiṣṭhāpayati
sātmāntarikṣaṃ rohati saprāṇo 'muṣmiṃ loke pratitiṣṭhaty avyardhukaḥ prāṇāpānābhyām bhavati ya evaṃ veda
nākasadbhir vai devāḥ suvargaṃ lokam āyan
tan nākasadāṃ nākasattvam
yan nākasada upadadhāti nākasadbhir eva tad yajamānaḥ suvargaṃ lokam eti
suvargo vai loko nākaḥ
yasyaitā upadhīyante nāsmā akam bhavati
yajamānāyatanaṃ vai nākasadaḥ
yan nākasada upadadhāty āyatanam eva tad yajamānaḥ kurute
pṛṣṭhānāṃ vā etat tejaḥ saṃbhṛtaṃ yan nākasadaḥ
yan nākasada upadadhāti pṛṣṭhānām eva tejo 'varunddhe
pañcacoḍā upadadhāti
apsarasa evainam etā bhūtā amuṣmiṃ loka upaśere
atho tanūpānīr evaitā yajamānasya
yaṃ dviṣyāt tam upadadhad dhyāyet
etābhya evainaṃ devatābhya āvṛścati
tājag ārtim ārcchati
uttarā nākasadbhya upadadhāti
yathā jāyām ānīya gṛheṣu niṣādayati tādṛg eva tat
paścāt prācīm uttamām upadadhāti
tasmāt paścāt prācī patny anvāste
svayamātṛṇṇāṃ ca vikarṇīṃ cottame upadadhāti
prāṇo vai svayamātṛṇṇā
āyur vikarṇī
prāṇaṃ caivāyuś ca prāṇānām uttamau dhatte
tasmāt prāṇaś cāyuś ca prāṇānām uttamau
nānyām uttarām iṣṭakām upadadhyāt
yad anyām uttarām iṣṭakām upadadhyāt paśūnāṃ ca yajamānasya ca prāṇaṃ cāyuś cāpidadhyāt
tasmān nānyottareṣṭakopadheyā
svayamātṛṇṇām upadadhāti
asau vai svayamātṛṇṇā
amūm evopadhatte
aśvam upaghrāpayati
prāṇam evāsyāṃ dadhāti
atho prājāpatyo vā aśvaḥ
prajāpatinaivāgniṃ cinute
svayamātṛṇṇā bhavati
prāṇānām utsṛṣṭyai
atho suvargasya lokasyānukhyātyai
eṣā vai devānāṃ vikrāntir yad vikarṇī
yad vikarṇīm upadadhāti devānām eva vikrāntim anu vikramate
uttarata upadadhāti
tasmād uttarataupacāro 'gniḥ
vāyumatī bhavati samiddhyai
chandāṃsy upadadhāti
paśavo vai chandāṃsi
paśūn evāvarunddhe
chandāṃsi vai devānāṃ vāmam paśavaḥ
vāmam eva paśūn avarunddhe
etāṃ ha vai yajñasenaś caitriyāyaṇaś citiṃ vidāṃcakāra
tayā vai sa paśūn avārunddha
yad etām upadadhāti paśūn evāvarunddhe
gāyatrīḥ purastād upadadhāti
tejo vai gāyatrī
teja eva mukhato dhatte
mūrdhanvatīr bhavanti
mūrdhānam evainaṃ samānānāṃ karoti
triṣṭubha upadadhāti
indriyaṃ vai triṣṭuk
indriyam eva madhyato dhatte
jagatīr upadadhāti
jāgatā vai paśavaḥ
paśūn evāvarunddhe
anuṣṭubha upadadhāti
prāṇā vā anuṣṭup
prāṇānām utsṛṣṭyai
bṛhatīr uṣṇihāḥ paṅktīr akṣarapaṅktīr iti viṣurūpāṇi chandāṃsy upadadhāti
viṣurūpā vai paśavaḥ
paśavaḥ chandāṃsi
viṣurūpān eva paśūn avarunddhe
viṣurūpam asya gṛhe dṛśyate yasyaitā upadhīyante ya u cainā evaṃ veda
aticchandasam upadadhāti
aticchandā vai sarvāṇi chandāṃsi
sarvebhir evainaṃ chandobhiś cinute
varṣma vā eṣā chandasāṃ yad aticchandāḥ
yat aticchandasam upadadhāti varṣmaivainaṃ samānānāṃ karoti
dvipadā upadadhāti
dvipād yajamānaḥ
pratiṣṭhityai
sarvābhyo vai devatābhyo 'gniś cīyate
yat sayujo nopadadhyād devatā asyāgniṃ vṛñjīran
yat sayuja upadadhāty ātmanaivainaṃ sayujaṃ cinute
nāgninā vyṛdhyate
atho yathā puruṣaḥ snāvabhiḥ saṃtata evam evaitābhir agniḥ saṃtataḥ
agninā vai devāḥ suvargaṃ lokam āyan
tā amūḥ kṛttikā abhavan
yasyaitā upadhīyante suvargam eva lokam eti
gacchati prakāśam
citram eva bhavati
maṇḍaleṣṭakā upadadhāti
ime vai lokā maṇḍaleṣṭakāḥ
ime khalu vai lokā devapurāḥ
devapurā eva praviśati
nārtim ārcchaty agniṃ cikyānaḥ
viśvajyotiṣa upadadhāti
imān evaitābhir lokāñ jyotiṣmataḥ kurute
atho prāṇān evaitā yajamānasya dādhrati
etā vai devatāḥ suvargyāḥ
tā evānvārabhya suvargaṃ lokam eti
vṛṣṭisanīr upadadhāti
vṛṣṭim evāvarunddhe
yad ekadhopadadhyād ekam ṛtuṃ varṣet
anuparihāraṃ sādayati
tasmāt sarvān ṛtūn varṣati
purovātasanir asīty āha
etad vai vṛṣṭyai rūpam
rūpeṇaiva vṛṣṭim avarunddhe
saṃyānībhir vai devā imāṃ lokānt samayuḥ
tat saṃyānīnāṃ saṃyānitvam
yat saṃyānīr upadadhāti yathāpsu nāvā saṃyāty evam evaitābhir yajamāna imāṃ lokānt saṃyāti
plavo vā eṣo 'gner yat saṃyānīḥ
yat saṃyānīr upadadhāti plavam evaitam agnaya upadadhāti
uta yasyaitāsūpahitāsv āpo 'gniṃ haranti
ahṛta evāsyāgniḥ
ādityeṣṭakā upadadhāti
ādityā vā etam bhūtyai pratinudante yo 'lam bhūtyai san bhūtiṃ na prāpnoti
ādityā evainam bhūtiṃ gamayanti
asau vā etasyādityo rucam ādatte yo 'gniṃ citvā na rocate
yad ādityeṣṭakā upadadhāty asāv evāsminn ādityo rucaṃ dadhāti
yathāsau devānāṃ rocata evam evaiṣa manuṣyāṇāṃ rocate
ghṛteṣṭakā upadadhāti
etad vā agneḥ priyaṃ dhāma yad ghṛtam
priyeṇaivainaṃ dhāmnā samardhayaty atho tejasā
anuparihāraṃ sādayati
aparivargam evāsmin tejo dadhāti
prajāpatir agnim acinuta
sa yaśasā vyārdhyata
sa etā yaśodā apaśyat
tā upādhatta
tābhir vai sa yaśa ātmann adhatta
yad yaśodā upadadhāti yaśa eva tābhir yajamāna ātman dhatte
pañcopadadhāti
pāṅktaḥ puruṣaḥ
yāvān eva puruṣas tasmin yaśo dadhāti
devāsurāḥ saṃyattā āsan
kanīyāṃso devā āsan bhūyāṃso 'surāḥ
te devā etā iṣṭakā apaśyan
tā upādadhata
bhūyaskṛd asīty eva bhūyāṃso 'bhavan vanaspatibhir oṣadhībhiḥ
varivaskṛd asītīmām ajayan
prācy asīti prācīṃ diśam ajayan
ūrdhvāsīty amūm ajayan
antarikṣasad asi
antarikṣe sīdeti
antarikṣam ajayan
tato devā abhavan parāsurāḥ
yasyaitā upadhīyante bhūyān eva bhavati
abhīmāṃ lokāñ jayati
bhavaty ātmanā
parāsya bhrātṛvyo bhavati
apsuṣad asi
śyenasad asīty āha
etad vā agne rūpam
rūpeṇaivāgnim avarunddhe
pṛthivyās tvā draviṇe sādayāmīty āha
imān evaitābhir lokān draviṇāvataḥ kurute
āyuṣyā upadadhāti
āyur evāsmin dadhāti
agne yat te paraṃ hṛn nāmety āha
etad vā agneḥ priyaṃ dhāma
priyam evāsya dhāmopāpnoti
tāv ehi
saṃrabhāvahā ity āha
vy evainena paridhatte
pāñcajanyeṣv apy edhy agna ity āha
eṣa vā agniḥ pāñcajanyo yaḥ pañcacitīkaḥ
tasmād evam āha
ṛtavyā upadadhāti
etad vā ṛtūnām priyaṃ dhāma yad ṛtavyāḥ
ṛtūnām eva priyaṃ dhāmāvarunddhe
sumeka ity āha
saṃvatsaro vai sumekaḥ
saṃvatsarasyaiva priyaṃ dhāmopāpnoti
prajāpater akṣy aśvayat
tat parāpatat
tad aśvo 'bhavat
yad aśvayat tad aśvasyāśvatvam
tad devā aśvamedhenaiva pratyadadhuḥ
eṣa vai prajāpatiṃ sarvaṃ karoti yo 'śvamedhena yajate
sarva eva bhavati
sarvasya vā eṣā prāyaścittiḥ
sarvasya bheṣajam
sarvaṃ vā etena pāpmānaṃ devā ataran
api vā etena brahmahatyām ataran
sarvam pāpmānaṃ tarati tarati brahmahatyāṃ yo 'śvamedhena yajate ya u cainam evaṃ veda
uttaraṃ vai tat prajāpater akṣy aśvayat
tasmād aśvasyottarato 'vadyanti dakṣiṇato 'nyeṣām paśūnām
vaitasaḥ kaṭo bhavati
apsuyonir vā aśvaḥ
apsujo vetasaḥ
sva evainaṃ yonau pratiṣṭhāpayati
catuṣṭoma stomo bhavati
saraḍḍha vā aśvasya sakthy āvṛhat
tad devāś catuṣṭomenaiva pratyadadhuḥ
yac catuṣṭoma stomo bhavaty aśvasya sarvatvāya
devāsurāḥ saṃyattā āsan
te na vyajayanta
sa etā indras tanūr apaśyat
tā upādhatta
tābhir vai sa tanuvam indriyaṃ vīryam ātmann adhatta
tato devā abhavan parāsurāḥ
yad indratanūr upadadhāti tanuvam eva tābhir indriyaṃ vīryaṃ yajamāna ātman dhatte
atho sendram evāgniṃ satanuṃ cinute
bhavaty ātmanā
parāsya bhrātṛvyo bhavati
yajño devebhyo 'pākrāmat
tam avarudhaṃ nāśaknuvan
ta etā yajñatanūr apaśyan
tā upādadhata
tābhir vai te yajñam avārundhata
yad yajñatanūr upadadhāti yajñam eva tābhir yajamāno 'varunddhe
trayastriṃśatam upadadhāti
trayastriṃśad vai devatāḥ
devatā evāvarunddhe
atho sātmānam evāgniṃ satanuṃ cinute
sātmāmuṣmiṃ loke bhavati ya evaṃ veda
jyotiṣmatīr upadadhāti
jyotir evāsmin dadhāti
etābhir vā agniś cito jvalati
tābhir evainaṃ saminddhe
ubhayor asmai lokayor jyotir bhavati
nakṣatreṣṭakā upadadhāti
etāni vai divo jyotīṃṣi
tāny evāvarunddhe
sukṛtāṃ vā etāni jyotīṃṣi yan nakṣatrāṇi
tāny evāpnoti
atho anūkāśam evaitāni jyotīṃṣi kurute suvargasya lokasyānukhyātyai
yat saṃspṛṣṭā upadadhyād vṛṣṭyai lokam apidadhyād avarṣukaḥ parjanyaḥ syāt
asaṃspṛṣṭā upadadhāti
vṛṣṭyā eva lokaṃ karoti
varṣukaḥ parjanyo bhavati
purastād anyāḥ pratīcīr upadadhāti paścād anyāḥ prācīḥ
tasmāt prācīnāni ca pratīcīnāni ca nakṣatrāṇy āvartante
ṛtavyā upadadhāty ṛtūnāṃ kﾱptyai
dvaṃdvam upadadhāti
tasmād dvaṃdvam ṛtavaḥ
adhṛteva vā eṣā yan madhyamā citiḥ
antarikṣam iva vā eṣā
dvaṃdvam anyāsu citīṣūpadadhāti catasro madhye dhṛtyai
antaḥśleṣaṇaṃ vā etāś citīnāṃ yad ṛtavyāḥ
yad ṛtavyā upadadhāti citīnāṃ vidhṛtyai
avakām anūpadadhāti
eṣā vā agner yoniḥ
sayonim evāgniṃ cinute
uvāca ha viśvāmitraḥ
adad it sa brahmaṇānnaṃ yasyaitā upadhīyāntai ya u cainā evaṃ vedad iti
saṃvatsaro vā etam pratiṣṭhāyai nudate yo 'gniṃ citvā na pratitiṣṭhati
pañca pūrvāś citayo bhavanti
atha ṣaṣṭhīṃ citiṃ cinute
ṣaḍ vā ṛtavaḥ saṃvatsaraḥ
ṛtuṣv eva saṃvatsare pratitiṣṭhati
etā vā adhipatnīr nāmeṣṭakāḥ
yasyaitā upadhīyanta adhipatir eva samānānām bhavati
yaṃ dviṣyāt tam upadadhad dhyāyet
etābhya evainaṃ devatābhya āvṛścati
ārtim ārcchati
aṅgirasaḥ suvargaṃ lokaṃ yanto yā yajñasya niṣkṛtir āsīt tām ṛṣibhyaḥ pratyauhan
taddhiraṇyam abhavat
yaddhiraṇyaśalkaiḥ prokṣati yajñasya niṣkṛtyai
atho bheṣajam evāsmai karoti
atho rūpeṇaivainaṃ samardhayati
atho hiraṇyajyotiṣaiva suvargaṃ lokam eti
sāhasravatā prokṣati
sāhasraḥ prajāpatiḥ prajāpater āptyai
imā me agna iṣṭakā dhenavaḥ santv ity āha
dhenūr evaināḥ kurute
tā enaṃ kāmadughā amutrāmuṣmiṃ loka upatiṣṭhante
rudro vā eṣa yad agniḥ
sa etarhi jāto yarhi sarvaś citaḥ
sa yathā vatso jāta stanam prepsaty evaṃ vā eṣa etarhi bhāgadheyam prepsati
tasmai yad āhutiṃ na juhuyād adhvaryuṃ ca yajamānaṃ ca dhyāyet
śatarudrīyaṃ juhoti
bhāgadheyenaivainaṃ śamayati
nārtim ārcchaty adhvaryur na yajamānaḥ
yad grāmyāṇām paśūnām payasā juhuyād grāmyān paśūñchucārpayed yad āraṇyānām āraṇyān
jartilayavāgvā vā juhuyād gavīdhukayavāgvā vā
na grāmyān paśūn hinasti nāraṇyān
atho khalv āhur anāhutir vai jartilāś ca gavīdhukāś ceti
ajakṣīreṇa juhoti
āgneyī vā eṣā yad ajā
āhutyaiva juhoti
na grāmyān paśūn hinasti nāraṇyān
aṅgirasaḥ suvargaṃ lokaṃ yanto 'jāyāṃ gharmam prāsiñcan
sā śocantī parṇam parājihīta
so 'rko 'bhavat
tad arkasyārkatvam
arkaparṇena juhoti sayonitvāya
udaṅ tiṣṭhañ juhoti
eṣā vai rudrasya dik
svāyām eva diśi rudraṃ niravadayate
caramāyām iṣṭakāyāṃ juhoti
antata eva rudraṃ niravadayate
tredhāvibhaktaṃ juhoti
traya ime lokāḥ
imān eva lokānt samāvadvīryān karoti
iyaty agre juhoty atheyaty atheyati
traya ime lokāḥ
ebhya evainaṃ lokebhyaḥ śamayati
tisra uttarā āhutīr juhoti
ṣaṭ sampadyante
ṣaḍ vā ṛtavaḥ
ṛtubhir evainaṃ śamayati
yad anuparikrāmaṃ juhuyād antaravacāriṇaṃ rudraṃ kuryāt
atho khalv āhuḥ kasyāṃ vāha diśi rudraḥ kasyāṃ veti
anuparikrāmam eva hotavyam
aparivargam evainaṃ śamayati
etā vai devatāḥ suvargyā yā uttamāḥ
tā yajamānaṃ vācayati
tābhir evainaṃ suvargaṃ lokaṃ gamayati
yaṃ dviṣyāt tasya saṃcare paśūnāṃ nyasyet
yaḥ prathamaḥ paśur abhitiṣṭhati sa ārtim ārcchati
aśmann ūrjam iti pariṣiñcati
mārjayaty evainam
atho tarpayaty eva
sa enaṃ tṛpto 'kṣudhyann aśocann amuṣmiṃ loka upatiṣṭhate
tṛpyati prajayā paśubhir ya evaṃ veda
tāṃ na iṣam ūrjaṃ dhatta marutaḥ saṃrarāṇā ity āha
annaṃ vā ūrk
annam marutaḥ
annam evāvarunddhe
aśmaṃs te kṣud amuṃ te śug ṛcchatu yaṃ dviṣma ity āha
yam eva dveṣṭi tam asya kṣudhā ca śucā cārpayati
triḥ pariṣiñcan paryeti
trivṛd vā agniḥ
yāvān evāgnis tasya śucaṃ śamayati
triḥ punaḥ paryeti
ṣaṭ sampadyante
ṣaḍ vā ṛtavaḥ
ṛtubhir evāsya śucaṃ śamayati
apāṃ vā etat puṣpaṃ yad vetasaḥ
apāṃ śaro 'vakāḥ
vetasaśākhayā cāvakābhiś ca vikarṣati
āpo vai śāntāḥ
śāntābhir evāsya śucaṃ śamayati
yo vā agniṃ citam prathamaḥ paśur adhikrāmatīśvaro vai taṃ śucā pradahaḥ
maṇḍūkena vikarṣati
eṣa vai paśūnām anupajīvanīyaḥ
na vā eṣa grāmyeṣu paśuṣu hito nāraṇyeṣu
tam eva śucārpayati
aṣṭābhir vikarṣati
aṣṭākṣarā gāyatrī
gāyatro 'gniḥ
yāvān evāgnis tasya śucaṃ śamayati pāvakavatībhiḥ
annaṃ vai pāvakaḥ
annenaivāsya śucaṃ śamayati
mṛtyur vā eṣa yad agniḥ
brahmaṇa etad rūpaṃ yat kṛṣṇājinam
kārṣṇī upānahāv upamuñcate
brahmaṇaiva mṛtyor antardhatte
antar mṛtyor dhatte 'ntar annādyād ity āhuḥ
anyām upamuñcata anyāṃ na
antar eva mṛtyor dhatte 'vānnādyaṃ runddhe
namas te harase śociṣa ity āha
namaskṛtya hi vasīyāṃsam upacaranti
anyaṃ te asmat tapantu hetaya ity āha
yam eva dveṣṭi tam asya śucārpayati
pāvako asmabhyaṃ śivo bhavety āha
annaṃ vai pāvakaḥ
annam evāvarunddhe
dvābhyām adhikrāmati pratiṣṭhityai
apasyavatībhyāṃ śāntyai
nṛṣade vaḍ iti vyāghārayati
paṅktyāhutyā yajñamukham ārabhate
akṣṇayā vyāghārayati
tasmād akṣṇayā paśavo 'ṅgāni praharanti pratiṣṭhityai
yad vaṣaṭkuryād yātayāmāsya vaṣaṭkāraḥ syāt
yan na vaṣaṭkuryād rakṣāṃsi yajñaṃ hanyuḥ
vaḍ ity āha
parokṣam eva vaṣaṭkaroti
nāsya yātayāmā vaṣaṭkāro bhavati na yajñaṃ rakṣāṃsi ghnanti
hutādo vā anye devā ahutādo 'nye
tān agnicid evobhayān prīṇāti
ye devā devānām iti dadhnā madhumiśreṇāvokṣati
hutādaś caiva devān ahutādaś ca yajamānaḥ prīṇāti
te yajamānam prīṇanti
dadhnaiva hutādaḥ prīṇāti madhuṣāhutādaḥ
grāmyaṃ vā etad annaṃ yad dadhi
āraṇyam madhu
yad dadhnā madhumiśreṇāvokṣaty ubhayasyāvaruddhyai
grumuṣṭināvokṣati
prājāpatyo vai grumuṣṭiḥ sayonitvāya
dvābhyāṃ pratiṣṭhityai
anuparicāram avokṣati
aparivargam evainān prīṇāti
vi vā eṣa prāṇaiḥ prajayā paśubhir ṛdhyate yo 'gniṃ cinvann adhikrāmati
prāṇadā apānadā ity āha
prāṇān evātman dhatte
varcodā varivodā ity āha
prajā vai varcaḥ
paśavo varivaḥ
prajām eva paśūn ātman dhatte
indro vṛtram ahan
taṃ vṛtro hataḥ ṣoḍaśabhir bhogair asināt
sa etām agnaye 'nīkavata āhutim apaśyat
tām ajuhot
tasyāgnir anīkavānt svena bhāgadheyena prītaḥ ṣoḍaśadhā vṛtrasya bhogān apyadahat
vaiśvakarmaṇena pāpmano niramucyata
yad agnaye 'nīkavata āhutiṃ juhoty agnir evāsyānīkavānt svena bhāgadheyena prītaḥ pāpmānam apidahati
vaiśvakarmaṇena pāpmano nirmucyate
yaṃ kāmayeta ciram pāpmano nirmucyetety ekaikaṃ tasya juhuyāt
ciram eva pāpmano nirmucyate
yaṃ kāmayeta tājak pāpmano nirmucyeteti sarvāṇi tasyānudrutya juhuyāt
tājag eva pāpmano nirmucyate
atho khalu nānaiva sūktābhyāṃ juhoti
nānaiva sūktayor vīryaṃ dadhāti
atho pratiṣṭhityai
ud enam uttarāṃ nayeti samidha ādadhāti
yathā janaṃ yate 'vasaṃ karoti tādṛg eva tat
tisra ādadhāti
trivṛd vā agniḥ
yāvān evāgnis tasmai bhāgadheyaṃ karoti
audumbarīr bhavanti
ūrg vā udumbaraḥ
ūrjam evāsmā apidadhāti
ud u tvā viśve devā ity āha
prāṇā vai viśve devāḥ
prāṇair evainam udyacchate
agne bharantu cittibhir ity āha
yasmā evainaṃ cittāyodyacchate tenaivainaṃ samardhayati
pañca diśo daivīr yajñam avantu devīr ity āha
diśo hy eṣo 'nupracyavate
apāmatiṃ durmatim bādhamānā ity āha
rakṣasām apahatyai
rāyaspoṣe yajñapatim ābhajantīr ity āha
paśavo vai rāyaspoṣaḥ
paśūn evāvarunddhe
ṣaḍbhir harati
ṣaḍ vā ṛtavaḥ
ṛtubhir evainaṃ harati
dve parigṛhyavatī bhavataḥ
rakṣasām apahatyai
sūryaraśmir harikeśaḥ purastād ity āha
prasūtyai
tataḥ pāvakā āśiṣo no juṣantām ity āha
annaṃ vai pāvakaḥ
annam evāvarunddhe
devāsurāḥ saṃyattā āsan
te devā etad apratiratham apaśyan
tenaiva te 'praty asurān ajayan
tad apratirathasyāpratirathatvam
yad apratirathaṃ dvitīyo hotānvāhāpraty eva tena yajamāno bhrātṛvyāñ jayati
atho anabhijitam evābhijayati
daśarcam bhavati
daśākṣarā virāṭ
virājemau lokau vidhṛtau
anayor lokayor vidhṛtyai
atho daśākṣarā virāṭ
annaṃ virāṭ
virājy evānnādye pratitiṣṭhati
asad iva vā antarikṣam
antarikṣam ivāgnīdhram
āgnīdhre 'śmānaṃ nidadhāti sattvāya
dvābhyāṃ pratiṣṭhityai
vimāna eṣa divo madhya āsta ity āha
vy evaitayā mimīte
madhye divo nihitaḥ pṛśnir aśmety āha
annaṃ vai pṛśni
annam evāvarunddhe
catasṛbhir ā pucchād eti
catvāri chandāṃsi
chandobhir eva
indraṃ viśvā avīvṛdhann ity āha
vṛddhim evopāvartate
vājānāṃ satpatim patim ity āha
annaṃ vai vājaḥ
annam evāvarunddhe
sumnahūr yajño devāṁ ā ca vakṣad ity āha
prajā vai paśavaḥ sumnam
prajām eva paśūn ātman dhatte
yakṣad agnir devo devāṁ ā ca vakṣad ity āha
svagākṛtyai
vājasya mā prasavenodgrābheṇodagrabhīd ity āha
asau vā āditya udyann udgrābha eṣa nimrocan nigrābhaḥ
brahmaṇaivātmānam udgṛhṇāti brahmaṇā bhrātṛvyaṃ nigṛhṇāti
prācīm anu pradiśam prehi vidvān ity āha
devalokam evaitayopāvartate
kramadhvam agninā nākam ity āha
imān evaitayā lokān kramate
pṛthivyā aham ud antarikṣam āruham ity āha
imān evaitayā lokānt samārohati
suvar yanto nāpekṣanta ity āha
suvargam evaitayā lokam eti
agne prehi prathamo devayatām ity āha
ubhayeṣv evaitayā devamanuṣyeṣu cakṣur dadhāti
pañcabhir adhikrāmati
pāṅkto yajñaḥ
yāvān eva yajñas tena saha suvargaṃ lokam eti
naktoṣāseti puronuvākyām anvāha
prattyai
agne sahasrākṣety āha
sāhasraḥ prajāpatiḥ
prajāpater āptyai
tasmai te vidhema vājāya svāhety āha
annaṃ vai vājaḥ
annam evāvarunddhe
dadhnaḥ pūrṇām audumbarīṃ svayamātṛṇṇāyāṃ juhoti
ūrg vai dadhi
ūrg udumbaraḥ
asau svayamātṛṇṇā
amuṣyām evorjaṃ dadhāti
tasmād amuto 'rvācīm ūrjam upajīvāmaḥ
tisṛbhiḥ sādayati
trivṛd vā agniḥ
yāvān evāgnis tam pratiṣṭhāṃ gamayati
preddho agne dīdihi puro na ity audumbarīm ādadhāti
eṣā vai sūrmī karṇakāvatī
etayā ha sma vai devā asurāṇāṃ śatatarhāṃs tṛṃhanti
yad etayā samidham ādadhāti vajram evaitac chataghnīṃ yajamāno bhrātṛvyāya praharati stṛtyai
acchambaṭkāram
vidhema te parame janmann agna iti vaikaṅkatīm ādadhāti
bhā evāvarunddhe
tāṃ savitur vareṇyasya citrām iti śamīmayīṃ śāntyai
agnir vā ha vā agnicitaṃ duhe 'gnicid vāgniṃ duhe
tāṃ savitur vareṇyasya citrām ity āha
eṣa vā agner dohaḥ
tam asya kaṇva eva śrāyaso 'vet
tena ha smainaṃ sa duhe
yad etayā samidham ādadhāti agnicid eva tad agniṃ duhe
sapta te agne samidhaḥ sapta jihvā ity āha
saptaivāsya sāptāni prīṇāti
pūrṇayā juhoti
pūrṇa iva hi prajāpatiḥ
prajāpater āptyai
nyūnayā juhoti
nyūnāddhi prajāpatiḥ prajā asṛjata
prajānāṃ sṛṣṭyai
agnir devebhyo nilāyata
sa diśo 'nuprāviśat
juhvan manasā diśo dhyāyet
digbhya evainam avarunddhe
dadhnā purastāj juhoty ājyenopariṣṭāt
tejaś caivāsmā indriyaṃ ca samīcī dadhāti
dvādaśakapālo vaiśvānaro bhavati
dvādaśa māsāḥ saṃvatsaraḥ
saṃvatsaro 'gnir vaiśvānaraḥ
sākṣād eva vaiśvānaram avarunddhe
yat prayājānūyājān kuryād vikastiḥ sā yajñasya
darvihomaṃ karoti yajñasya pratiṣṭhityai
rāṣṭraṃ vai vaiśvānaraḥ
viṇ marutaḥ
vaiśvānaraṃ hutvā mārutāñ juhoti
rāṣṭra eva viśam anubadhnāti
uccair vaiśvānarasyāśrāvayati
upāṃśu mārutāñ juhoti
tasmād rāṣṭraṃ viśam ativadati
mārutā bhavanti
maruto vai devānāṃ viśaḥ
devaviśenaivāsmai manuṣyaviśam avarunddhe
sapta bhavanti
saptagaṇā vai marutaḥ
gaṇaśa eva viśam avarunddhe
gaṇena gaṇam anudrutya juhoti
viśam evāsmā anuvartmānaṃ karoti
vasor dhārāṃ juhoti
vasor me dhārāsad iti vā eṣā hūyate
ghṛtasya vā enam eṣā dhārāmuṣmiṃ loke pinvamānopatiṣṭhate
ājyena juhoti
tejo vā ājyam
tejo vasor dhārā
tejasaivāsmai tejo 'varunddhe
atho kāmā vai vasor dhārā
kāmān evāvarunddhe
yaṃ kāmayeta prāṇān asyānnādyaṃ vicchindyām iti vigrāhaṃ tasya juhuyāt
prāṇān evāsyānnādyaṃ vicchinatti
yaṃ kāmayeta prāṇān asyānnādyaṃ saṃtanuyām iti saṃtatāṃ tasya juhuyāt
prāṇān evāsyānnādyaṃ saṃtanoti
dvādaśa dvādaśāni juhoti
dvādaśa māsāḥ saṃvatsaraḥ
saṃvatsareṇaivāsmā annam avarunddhe
annaṃ ca me 'kṣuc ca ma ity āha
etad vā annasya rūpam
rūpeṇaivānnam avarunddhe
agniś ca ma āpaś ca ma ity āha
eṣā vā annasya yoniḥ
sayony evānnam avarunddhe
ardhendrāṇi juhoti
devatā evāvarunddhe
yat sarveṣām ardham indraḥ prati tasmād indro devatānām bhūyiṣṭhabhāktamaḥ
indram uttaram āha
indriyam evāsminn upariṣṭād dadhāti
yajñāyudhāni juhoti
yajño vai yajñāyudhāni
yajñam evāvarunddhe
atho etad vai yajñasya rūpam
rūpeṇaiva yajñam avarunddhe
avabhṛthaś ca me svagākāraś ca ma ity āha svagākṛtyai
agniś ca me gharmaś ca ma ity āha
etad vai brahmavarcasasya rūpam
rūpenaiva brahmavarcasam avarunddhe
ṛk ca me sāma ca ma ity āha
etad vai chandasāṃ rūpam
rūpeṇaiva chandāṃsy avarunddhe
garbhāś ca me vatsāś ca ma ity āha
etad vai paśūnāṃ rūpam
rūpeṇaiva paśūn avarunddhe
kalpāñ juhoty akﾱptasya kﾱptyai
yugmadayuje juhoti mithunatvāya
uttarāvatī bhavato 'bhikrāntyai
ekā ca me tisraś ca ma ity āha
devacchandasaṃ vā ekā ca tisraś ca
manuṣyacchandasaṃ catasraś cāṣṭau ca
devacchandasaṃ caiva manuṣyacchandasaṃ cāvarunddhe
ā trayastriṃśato juhoti
trayastriṃśad vai devatāḥ
devatā evāvarunddhe
āṣṭācatvāriṃśato juhoti
aṣṭācatvāriṃśadakṣarā jagatī
jāgatāḥ paśavaḥ
jagatyaivāsmai paśūn avarunddhe
vājaś ca prasavaś ceti dvādaśaṃ juhoti
dvādaśa māsāḥ saṃvatsaraḥ
saṃvatsara eva pratitiṣṭhati
agnir devebhyo 'pākrāmad bhāgadheyam icchamānaḥ
taṃ devā abruvan upa na āvartasva havyaṃ no vaheti
so 'bravīd varaṃ vṛṇai mahyam eva vājaprasavīyaṃ juhavann iti
tasmād agnaye vājaprasavīyaṃ juhvati
yad vājaprasavīyaṃ juhoty agnim eva tad bhāgadheyena samardhayati
atho abhiṣeka evāsya sa
caturdaśabhir juhoti
sapta grāmyā oṣadhayaḥ saptāraṇyā ubhayīṣām avaruddhyai
annasyānnasya juhoty annasyānnasyāvaruddhyai
audumbareṇa sruveṇa juhoti
ūrg vā udumbaraḥ
ūrg annam
ūrjaivāsmā ūrjam annam avarunddhe
agnir vai devānām abhiṣiktaḥ
agnicin manuṣyāṇām
tasmād agnicid varṣati na dhāvet
avaruddhaṃ hy asyānnam
annam iva khalu vai varṣam
yad dhāved annādyād dhāvet
upāvarteta
annādyam evābhy upāvartate
naktoṣāseti kṛṣṇāyai śvetavatsāyai payasā juhoti
ahnaivāsmai rātrim pradāpayati rātriyāhaḥ
ahorātre evāsmai pratte kāmam annādyaṃ duhāte
rāṣṭrabhṛto juhoti
rāṣṭram evāvarunddhe
ṣaḍbhir juhoti
saḍ vā ṛtavaḥ
ṛtuṣv eva pratitiṣṭhati
bhuvanasya pata iti rathamukhe pañcāhutīr juhoti
vajro vai rathaḥ
vajreṇaiva diśo 'bhijayati
agnicitaṃ ha vā amuṣmiṃ loke vāto 'bhipavate
vātanāmāni juhoti
abhy evainam amuṣmiṃ loke vātaḥ pavate
trīṇi juhoti
traya ime lokāḥ
ebhya eva lokebhyo vātam avarunddhe
samudro 'si nabhasvān ity āha
etad vai vātasya rūpam
rūpeṇaiva vātam avarunddhe
añjalinā juhoti
na hy eteṣām anyathāhutir avakalpate
suvargāya vai lokāya devaratho yujyate yatrākūtāya manuṣyarathaḥ
eṣa khalu vai devaratho yad agniḥ
agniṃ yunajmi śavasā ghṛtenety āha
yunakty evainam
sa enaṃ yuktaḥ suvargaṃ lokam abhivahati
yat sarvābhiḥ pañcabhir yuñjyād yukto 'syāgniḥ pracyutaḥ syād apratiṣṭhitā āhutayaḥ syur apratiṣṭhitā stomā apratiṣṭhitāny ukthāni
tisṛbhiḥ prātaḥsavane 'bhimṛśati
trivṛd vā agniḥ
yāvān evāgnis taṃ yunakti
yathānasi yukta ādhīyata evam eva tat praty āhutayas tiṣṭhanti prati stomāḥ praty ukthāni
yajñāyajñiyasya stotre dvābhyām abhimṛśati
etāvān vai yajño yāvān agniṣṭomaḥ
bhūmā tvā asyāta ūrdhvaḥ kriyate
yāvān eva yajñas tam antato 'nvārohati
dvābhyām pratiṣṭhityai
ekayāprastutam bhavati
athābhimṛśati
upainam uttaro yajño namati
atho saṃtatyai
pra vā eṣo 'smāl lokāc cyavate yo 'gniṃ cinute
na vā etasyāniṣṭaka āhutir avakalpate
yāṃ vā eṣo 'niṣṭaka āhutiṃ juhoti sravati vai sā
tāṃ sravantīṃ yajño 'nu parābhavati yajñaṃ yajamānaḥ
yat punaścitiṃ cinuta āhutīnām pratiṣṭhityai
praty āhutayas tiṣṭhanti
na yajñaḥ parābhavati na yajamānaḥ
aṣṭāv upadadhāti
aṣṭākṣarā gāyatrī
gāyatreṇaivainaṃ chandasā cinute
yad ekādaśa traiṣṭubhena
yad dvādaśa jāgatena
chandobhir evainaṃ cinute
napātko vai nāmaiṣo 'gnir yat punaścitiḥ
ya evaṃ vidvān punaścitiṃ cinuta ā tṛtīyāt puruṣād annam atti
yathā vai punarādheya evam punaścitiḥ
yo 'gnyādheyena nardhnoti sa punarādheyam ādhatte
yo 'gniṃ citvā nardhnoti sa punaścitiṃ cinute
yat punaścitiṃ cinuta ṛddhyai
atho khalv āhur na cetavyeti
rudro vā eṣa yad agniḥ
yathā vyāghraṃ suptam bodhayati tādṛg eva tat
atho khalv āhuś cetavyeti
yathā vasīyāṃsam bhāgadheyena bodhayati tādṛg eva tat
manur agnim acinuta
tena nārdhnot
sa etām punaścitim apaśyat
tām acinuta
tayā vai sa ārdhnot
yat punaścitiṃ cinuta ṛddhyai
yad ekena saṃsthāpayati yajñasya saṃtatyā avicchedāya
aindrāḥ paśavo ye muṣkarāḥ
yad aindrāḥ santo 'gnibhya ālabhyante devatābhyaḥ samadaṃ dadhāti
āgneyīs triṣṭubho yājyānuvākyāḥ kuryāt
yad āgneyīs tenāgneyāḥ
yat triṣṭubhas tenaindrāḥ samṛddhyai
na devatābhyaḥ samadaṃ dadhāti
vāyave niyutvate tūparam ālabhate
tejo 'gner vāyuḥ
tejasa eṣa ālabhyate
tasmād yadriyaṅ vāyur vāti tadriyaṅṅ agnir dahati
svam eva tat tejo 'nveti
yan na niyutvate syād unmādyed yajamānaḥ
niyutvate bhavati yajamānasyānunmādāya
vāyumatī śvetavatī yājyānuvākye bhavataḥ satejastvāya
hiraṇyagarbhaḥ samavartatāgra ity āghāram āghārayati
prajāpatir vai hiraṇyagarbhaḥ prajāpater anurūpatvāya
sarvāṇi vā eṣa rūpāṇi paśūnām pratyālabhyate
yacchmaśruṇas tat puruṣāṇāṃ rūpam
yat tūparas tad aśvānām
yad anyatodan tad gavām
yad avyā iva śaphās tad avīnām
yad ajas tad ajānām
vāyur vai paśūnām priyaṃ dhāma
yad vāyavyo bhavaty etam evainam abhisaṃjānānāḥ paśava upatiṣṭhante
vāyavyaḥ kāryā3ḥ prājāpatyā3 ity āhuḥ
yad vāyavyaṃ kuryāt prajāpater iyāt
yat prājāpatyaṃ kuryād vāyor iyāt
yad vāyavyaḥ paśur bhavati tena vāyor naiti
yat prājāpatyaḥ puroḍāśo bhavati tena prajāpater naiti
yad dvādaśakapālas tena vaiśvānarān naiti
āgnāvaiṣṇavam ekādaśakapālaṃ nirvapati dīkṣiṣyamāṇaḥ
agniḥ sarvā devatāḥ
viṣṇur yajñaḥ
devatāś caiva yajñaṃ cārabhate
agnir avamo devatānāṃ viṣṇuḥ paramaḥ
yad āgnāvaiṣṇavam ekādaśakapālaṃ nirvapati devatā evobhayataḥ parigṛhya yajamāno 'varunddhe
puroḍāśena vai devā amuṣmiṃ loka ārdhnuvañcaruṇāsmin
yaḥ kāmayetāmuṣmiṃ loka ṛdhnuyām iti sa puroḍāśaṃ kurvīta
amuṣminn eva loka ṛdhnoti
yad aṣṭākapālas tenāgneyaḥ
yat trikapālas tena vaiṣṇavaḥ samṛddhyai
yaḥ kāmayetāsmiṃ loka ṛdhnuyām iti sa caruṃ kurvītāgner ghṛtaṃ viṣṇos taṇḍulāḥ
tasmāc caruḥ kāryaḥ
asminn eva loka ṛdhnoti
ādityo bhavati
iyaṃ vā aditiḥ
asyām eva pratitiṣṭhati
atho asyām evādhi yajñaṃ tanute
yo vai saṃvatsaram ukhyam abhṛtvāgniṃ cinute yathā sāmi garbho 'vapadyate tādṛg eva tad ārtim ārchet
vaiśvānaraṃ dvādaśakapālam purastān nirvapet
saṃvatsaro vā agnir vaiśvānaraḥ
yathā saṃvatsaram āptvā kāla āgate vijāyata evam eva saṃvatsaram āptvā kāla āgate 'gniṃ cinute
nārtim ārcchati
eṣā vā agneḥ priyā tanūr yad vaiśvānaraḥ
priyām evāsya tanuvam avarunddhe
trīṇy etāni havīṃṣi bhavanti
traya ime lokā eṣāṃ lokānāṃ rohāya
prajāpatiḥ prajāḥ sṛṣṭvā preṇānuprāviśat
tābhyaḥ punaḥ saṃbhavituṃ nāśaknot
so 'bravīd ṛdhnavad it sa yo me 'taḥ punaḥ saṃcinavad iti
taṃ devāḥ samacinvan
tato vai ta ārdhnuvan
yat samacinvan tac cityasya cityatvam
ya evaṃ vidvān agniṃ cinuta ṛdhnoty eva
kasmai kam agniś cīyata ity āhuḥ
agnivān asānīti vā agniś cīyate
agnivān eva bhavati
kasmai kam agniś cīyata ity āhuḥ
devā mā vedann iti vā agniś cīyate
vidur enaṃ devāḥ
kasmai kam agniś cīyata ity āhuḥ
gṛhy asānīti vā agniś cīyate
gṛhy eva bhavati
kasmai kam agniś cīyata ity āhuḥ
paśumān asānīti vā agniḥ cīyate
paśumān eva bhavati
kasmai kam agniś cīyata ity āhuḥ
sapta mā puruṣā upajīvān iti vā agniś cīyate trayaḥ prāñcas trayaḥ pratyañca ātmā saptamaḥ
etāvanta evainam amuṣmiṃ loka upajīvanti
prajāpatir agnim acikīṣata
tam pṛthivy abravīt
na mayy agniṃ ceṣyase
ati mā dhakṣyati
sā tvātidahyamānā vidhaviṣye
sa pāpīyān bhaviṣyasīti
so 'bravīt tathā vā ahaṃ kariṣyāmi yathā tvā nātidhakṣyatīti
sa imām abhyamṛśat
prajāpatis tvā sādayatu
tayā devatayāṅgirasvad dhruvā sīdeti
imām eveṣṭakāṃ kṛtvopādhattānatidāhāya
yat praty agniṃ cinvīta tad abhimṛśet
prajāpatis tvā sādayatu
tayā devatayāṅgirasvad dhruvā sīdeti
imām eveṣṭakāṃ kṛtvopadhatta anatidāhāya
prajāpatir akāmayata prajāyeyeti
sa etam ukhyam apaśyat
taṃ saṃvatsaram abibhaḥ
tato vai sa prājāyata
tasmāt saṃvatsaram bhāryaḥ praiva jāyate
taṃ vasavo 'bruvan
pra tvam ajaniṣṭhāḥ
vayam prajāyāmahā iti
taṃ vasubhyaḥ prāyacchat
taṃ trīṇy ahāny abibharuḥ
tena trīṇi ca śatāny asṛjanta trayastriṃśataṃ ca
tasmāt tryaham bhāryaḥ praiva jāyate
tān rudrā abruvan
pra yūyam ajaniḍhvam
vayam prajāyāmahā iti
taṃ rudrebhyaḥ prāyacchan
taṃ ṣaḍ ahāny abibharuḥ
tena trīṇi ca śatāny asṛjanta trayastriṃśataṃ ca
tasmāt ṣaḍaham bhāryaḥ praiva jāyate
tān ādityā abruvan
pra yūyam ajaniḍhvam
vayam prajāyāmahā iti
tam ādityebhyaḥ prāyacchan
taṃ dvādaśāhāny abibharuḥ
tena trīṇi ca śatāny asṛjanta trayastriṃśataṃ ca
tasmād dvādaśāham bhāryaḥ praiva jāyate
tenaiva te sahasram asṛjantokhāṃ sahasratamīm
ya evam ukhyaṃ sāhasraṃ veda pra sahasram paśūn āpnoti
yajuṣā vā eṣā kriyate yajuṣā pacyate yajuṣā vimucyate yad ukhā
sā vā eṣaitarhi yātayāmnī sā na punaḥ prayujyety āhuḥ
agne yukṣvā hi ye tava yukṣvā hi devahūtamāṁ ity ukhāyāṃ juhoti
tenaivaināṃ punaḥ prayuṅkte
tenāyātayāmnī
yo vā agniṃ yoga āgate yunakti yuṅkte yuñjāneṣu
agne yukṣvā hi ye tava yukṣvā hi devahūtamāṁ ity āha
eṣa vā agner yogaḥ
tenaivainaṃ yunakti
yuṅkte yuñjāneṣu
brahmavādino vadanti nyaṅṅ agniś cetavyā3 uttānā3 iti
vayasāṃ vā eṣa pratimayā cīyate yad agniḥ
yan nyañcaṃ cinuyāt pṛṣṭita enam āhutaya ṛccheyuḥ
yad uttānaṃ na patituṃ śaknuyād asuvargyo 'sya syāt
prācīnam uttānam puruṣaśīrṣam upadadhāti
mukhata evainam āhutaya ṛcchanti
nottānaṃ cinute
suvargyo 'sya bhavati
sauryā juhoti
cakṣur evāsmin pratidadhāti
dvir juhoti
dve hi cakṣuṣī
samānyā juhoti
samānaṃ hi cakṣuḥ samṛddhyai
devāsurāḥ saṃyattā āsan
te vāmaṃ vasu saṃnyadadhata
tad devā vāmabhṛtāvṛñjata
tad vāmabhṛto vāmabhṛttvam
yad vāmabhṛtam upadadhāti vāmam eva tayā vasu yajamāno bhrātṛvyasya vṛṅkte
hiraṇyamūrdhnī bhavati
jyotir vai hiraṇyam
jyotir vāmam
jyotiṣaivāsya jyotir vāmaṃ vṛṅkte
dviyajur bhavati pratiṣṭhityai
āpo varuṇasya patnaya āsan
tā agnir abhyadhyāyat
tāḥ samabhavat
tasya retaḥ parāpatat
tad iyam abhavat
yad dvitīyam parāpatat tad asāv abhavat
iyaṃ vai virāḍ asau svarāṭ
yad virājāv upadadhātīme evopadhatte
yad vā asau retaḥ siñcati tad asyām pratitiṣṭhati
tat prajāyate
tā oṣadhayo vīrudho bhavanti
tā agnir atti
ya evaṃ veda praiva jāyate 'nnādo bhavati
yo retasvī syāt prathamāyāṃ tasya cityām ubhe upadadhyāt
ime evāsmai samīcī retaḥ siñcataḥ
yaḥ siktaretāḥ syāt prathamāyāṃ tasya cityām anyām upadadhyād uttamāyām anyām
reta evāsya siktam ābhyām ubhayataḥ parigṛhṇāti
saṃvatsaraṃ na kaṃcana pratyavarohet
na hīme kaṃcana pratyavarohataḥ
tad enayor vratam
yo vā apaśīrṣāṇam agniṃ cinute 'paśīrṣāmuṣmiṃ loke bhavati
yaḥ saśīrṣāṇaṃ cinute saśīrṣāmuṣmiṃ loke bhavati
cittiṃ juhomi manasā ghṛtena yathā devā ihāgaman vītihotrā ṛtāvṛdhaḥ samudrasya vayunasya patmañ juhomi viśvakarmaṇe viśvāhāmartyaṃ havir iti svayamātṛṇṇām upadhāya juhoti
etad vā agneḥ śiraḥ
saśīrṣāṇam evāgniṃ cinute
saśīrṣāmuṣmiṃ loke bhavati ya evaṃ veda
suvargāya vā eṣa lokāya cīyate yad agniḥ
tasya yad ayathāpūrvaṃ kriyate 'suvargyam asya tat
suvargyo 'gniḥ
citim upadhāyābhimṛśet
cittim acittiṃ cinavad vi vidvān pṛṣṭheva vītā vṛjinā ca martān
rāye ca naḥ svapatyāya deva ditiṃ ca rāsvāditim uruṣyeti
yathāpūrvam evainām upadhatte
prāñcam enaṃ cinute
suvargyo 'sya bhavati
viśvakarmā diśām patiḥ
sa naḥ paśūn pātu
so 'smān pātu
tasmai namaḥ
prajāpatī rudro varuṇo 'gnir diśām patiḥ
sa naḥ paśūn pātu
so 'smān pātu
tasmai namaḥ
etā vai devatā eteṣām paśūnām adhipatayaḥ
tābhyo vā eṣa āvṛścyate yaḥ paśuśīrṣāṇy upadadhāti
hiraṇyeṣṭakā upadadhāti
etābhya eva devatābhyo namaskaroti
brahmavādino vadanti
agnau grāmyān paśūn pradadhāti śucāraṇyān arpayati kiṃ tata ucchiṃṣatīti
yaddhiraṇyeṣṭakā upadadhāty amṛtaṃ vai hiraṇyam
amṛtenaiva grāmyebhyaḥ paśubhyo bheṣajaṃ karoti
nainān hinasti
prāṇo vai prathamā svayamātṛṇṇā vyāno dvitīyāpānas tṛtīyā
anu prāṇyāt prathamāṃ svayamātṛṇṇām upadhāya
prāṇenaiva prāṇaṃ samardhayati
vyanyād dvitīyām upadhāya
vyānenaiva vyānaṃ samardhayati
apānyāt tṛtīyām upadhāya
apānenaivāpānaṃ samardhayati
atho prāṇair evainaṃ saminddhe
bhūr bhuvaḥ suvar iti svayamātṛṇṇā upadadhāti
ime vai lokāḥ svayamātṛṇṇāḥ
etābhiḥ khalu vai vyāhṛtībhiḥ prajāpatiḥ prājāyata
yad etābhir vyāhṛtībhiḥ svayamātṛṇṇā upadadhātīmān eva lokān upadhāyaiṣu lokeṣv adhiprajāyate
prāṇāya vyānāyāpānāya vāce tvā cakṣuṣe tvā tayā devatayāṅgirasvad dhruvā sīda
agninā vai devāḥ suvargaṃ lokam ajigāṃsan
tena patituṃ nāśaknuvan
ta etāś catasraḥ svayamātṛṇṇā apaśyan
tā dikṣūpādadhata
tena sarvataścakṣuṣā suvargaṃ lokam āyan
yac catasraḥ svayamātṛṇṇā dikṣūpadadhāti sarvataścakṣuṣaiva tad agninā yajamānaḥ suvargaṃ lokam eti
agna āyāhi vītaya ity āha
āhvataivainam
agniṃ dūtaṃ vṛṇīmaha ity āha
hutvaivainaṃ vṛṇīte
agnināgniḥ samidhyata ity āha
saminddha evainam
agnir vṛtrāṇi jaṅghanad ity āha
samiddha evāsminn indriyaṃ dadhāti
agne stomam manāmaha ity āha
manuta evainam
etāni vā ahnāṃ rūpāṇi
anvaham evainaṃ cinute
avāhnāṃ rūpāṇi runddhe
brahmavādino vadanti
kasmāt satyād yātayāmnīr anyā iṣṭakā ayātayāmnī lokampṛṇeti
aindrāgnī hi bārhaspatyeti brūyāt
indrāgnī ca hi devānām bṛhaspatiś cāyātayāmānaḥ
anucaravatī bhavaty ajāmitvāya
anuṣṭubhānucarati
ātmā vai lokampṛṇā
prāṇo 'nuṣṭup
tasmāt prāṇaḥ sarvāṇy aṅgāny anucarati
tā asya sūdadohasa ity āha
tasmāt paruṣi paruṣi rasaḥ
somaṃ śrīṇanti pṛśnaya ity āha
annaṃ vai pṛśni
annam evāvarunddhe
arko vā agniḥ
arko 'nnam
annam evāvarunddhe
janman devānāṃ viśas triṣv ā rocane diva ity āha
imān evāsmai lokāñ jyotiṣmataḥ karoti
yo vā iṣṭakānām pratiṣṭhāṃ veda praty eva tiṣṭhati
tayā devatayāṅgirasvad dhruvā sīdety āha
eṣā vā iṣṭakānām pratiṣṭhā
ya evaṃ veda praty eva tiṣṭhati
suvargāya vā eṣa lokāya cīyate yad agniḥ
vajra ekādaśinī
yad agnāv ekādaśinīm minuyād vajreṇainaṃ suvargāl lokād antardadhyāt
yan na minuyāt svarubhiḥ paśūn vyardhayet
ekayūpam minoti
nainaṃ vajreṇa suvargāl lokād antardadhāti na svarubhiḥ paśūn vyardhayati
vi vā eṣa indriyeṇa vīryeṇardhyate yo 'gniṃ cinvann adhikrāmati
aindriyarcākramaṇam pratīṣṭakām upadadhyāt
nendriyeṇa vīryeṇa vyṛdhyate
rudro vā eṣa yad agniḥ
tasya tisraḥ śaravyāḥ pratīcī tiraścy anūcī
tābhyo vā eṣa āvṛścyate yo 'gniṃ cinute
agniṃ citvā tisṛdhanvam ayācitam brāhmaṇāya dadyāt
tābhya eva namaskaroti
atho tābhya evātmānaṃ niṣkrīṇīte
yat te rudra puro dhanus tad vāto anuvātu te
tasmai te rudra saṃvatsareṇa namaskaromi
yat te rudra dakṣiṇā dhanus tad vāto anuvātu te
tasmai te rudra parivatsareṇa namaskaromi
yat te rudra paścād dhanus tad vāto anuvātu te
tasmai te rudredāvatsareṇa namaskaromi
yat te rudrottarād dhanus tad vāto anuvātu te
tasmai te rudreduvatsareṇa namaskaromi
yat te rudropari dhanus tad vāto anuvātu te
tasmai te rudra vatsareṇa namaskaromi
rudro vā eṣa yad agniḥ
sa yathā vyāghraḥ kruddhas tiṣṭhaty evaṃ vā eṣa etarhi
saṃcitam etair upatiṣṭhate
namaskārair evainaṃ śamayati
ye 'gnayaḥ purīṣyāḥ praviṣṭāḥ pṛthivīm anu
teṣāṃ tvam asy uttamaḥ pra ṇo jīvātave suva
āpaṃ tvāgne manasā
āpaṃ tvāgne tapasā
āpaṃ tvāgne dīkṣayā
āpaṃ tvāgna upasadbhiḥ
āpaṃ tvāgne sutyayā
āpaṃ tvāgne dakṣiṇābhiḥ
āpaṃ tvāgne 'vabhṛthena
āpaṃ tvāgne vaśayā
āpaṃ tvāgne svagākāreṇety āha
eṣā vā agner āptiḥ
tayaivainam āpnoti
gāyatreṇa purastād upatiṣṭhate
prāṇam evāsmin dadhāti
bṛhadrathaṃtarābhyām pakṣau
oja evāsmin dadhāti
ṛtusthāyajñāyajñiyena puccham
ṛtuṣv eva pratitiṣṭhati
pṛṣṭhair upatiṣṭhate
tejo vai pṛṣṭhāni
teja evāsmin dadhāti
prajāpatir agnim asṛjata
so 'smāt sṛṣṭaḥ parāṅ ait
taṃ vāravantīyenāvārayata
tad vāravantīyasya vāravantīyatvam
śyaitena śyetyakuruta
tac chyaitasya śyaitatvam
yad vāravantīyenopatiṣṭhate vārayata evainam
śyaitena śyetīkurute
prajāpater hṛdayenāpipakṣam pratyupatiṣṭhate
premāṇam evāsya gacchati
prācyā tvā diśā sādayāmi
gāyatreṇa chandasāgninā devatayāgneḥ śīrṣṇāgneḥ śira upadadhāmi
dakṣiṇayā tvā diśā sādayāmi
traiṣṭubhena chandasendreṇa devatayāgneḥ pakṣeṇāgneḥ pakṣam upadadhāmi
pratīcyā tvā diśā sādayāmi
jāgatena chandasā savitrā devatayāgneḥ pucchenāgneḥ puccham upadadhāmi
udīcyā tvā diśā sādayāmi
ānuṣṭubhena chandasā mitrāvaruṇābhyāṃ devatayāgneḥ pakṣeṇāgneḥ pakṣam upadadhāmi
ūrdhvayā tvā diśā sādayāmi
pāṅktena chandasā bṛhaspatinā devatayāgneḥ pṛṣṭhenāgneḥ pṛṣṭham upadadhāmi
yo vā apātmānam agniṃ cinute 'pātmāmuṣmiṃ loke bhavati
yaḥ sātmānaṃ cinute sātmāmuṣmiṃ loke bhavati
ātmeṣṭakā upadadhāti
eṣa vā agner ātmā
sātmānam evāgniṃ cinute
sātmāmuṣmiṃ loke bhavati ya evaṃ veda
indrasya vajro 'si vārtraghnas tanūpā naḥ pratispaśaḥ
yo naḥ purastād dakṣiṇataḥ paścād uttarato 'ghāyur abhidāsaty etaṃ so 'śmānam ṛcchatu
devāsurāḥ saṃyattā āsan
te 'surā digbhya ābādhanta
tān devā iṣvā ca vajreṇa cāpānudanta
yad vajriṇīr upadadhātīṣvā caiva tad vajreṇa ca yajamāno bhrātṛvyān apanudate
dikṣūpa
dadhāti
devapurā evaitās tanūpānīḥ paryūhate
agnāviṣṇū sajoṣasemā vardhantu vāṃ giraḥ
dyumnair vājebhir āgatam
brahmavādino vadanti
yan na devatāyai juhvaty atha kiṃdevatyā vasor dhāreti
agnir vasus tasyaiṣā dhārā
viṣṇur vasus tasyaiṣā dhārā
āgnāvaiṣṇavyarcā vasor dhārāṃ juhoti
bhāgadheyenaivainau samardhayati
atho etām
evāhutim āyatanavatīṃ karoti
yatkāma enāṃ juhoti tad evāvarunddhe
rudro vā eṣa yad agniḥ
tasyaite tanuvau ghorānyā śivānyā
yacchatarudrīyaṃ juhoti yaivāsya ghorā tanūs tāṃ tena śamayati
yad vasor dhārāṃ juhoti yaivāsya śivā tanūs tāṃ tena prīṇāti
yo vai vasor dhārāyai
pratiṣṭhāṃ veda praty eva tiṣṭhati
yad ājyam ucchiṣyeta tasmin brahmaudanam pacet
tam brāhmaṇāś catvāraḥ prāśnīyuḥ
eṣa vā agnir vaiśvānaro yad brāhmaṇaḥ
eṣā khalu vā agneḥ priyā tanūr yad vaiśvānaraḥ
priyāyām evaināṃ tanuvām pratiṣṭhāpayati
catasro dhenūr dadyāt
tābhir eva yajamāno 'muṣmiṃlloke 'gniṃ duhe
prācīnavaṃśaṃ karoti
devamanuṣyā diśo vyabhajanta prācīṃ devā dakṣiṇā pitaraḥ pratīcīm manuṣyāḥ udīcīṃ rudrāḥ
yat prācīnavaṃśaṃ karoti devalokam eva tad yajamāna upāvartate
pariśrayati
antarhito hi devaloko manuṣyalokāt
nāsmāl lokāt svetavyam ivety āhuḥ ko hi tad veda yady amuṣmiṃ loke 'sti vā na veti
dikṣv atīkāśān karoty ubhayor lokayor abhijityai
keśaśmaśru vapate
nakhāni nikṛntate
mṛtā vā eṣā tvag amedhyā yat keśaśmaśru
mṛtām eva tvacam amedhyām apahatya yajñiyo bhūtvā medham upaiti
aṅgirasaḥ suvargaṃ lokam yanto 'psu dīkṣātapasī prāveśayan
apsu snāti
sākṣād eva dīkṣātapasī avarunddhe
tīrthe snāti
tīrthe hi te tām prāveśayan
tīrthe snāti
tīrtham eva samānānām bhavati
apo 'śnāti
antarata eva medhyo bhavati
vāsasā dīkṣayati
saumyaṃ vai kṣaumaṃ devatayā
somam eṣa devatām upaiti yo dīkṣate
somasya tanūr asi tanuvam me pāhīty āha
svām eva devatām upaiti
atho āśiṣam evaitām āśāste
agnes tūṣādhānam
vāyor vātapānam
pitṝṇāṃ nīviḥ
oṣadhīnām praghātaḥ
ādityānām prācīnatānaḥ
viśveṣāṃ devānām otuḥ
nakṣatrāṇām atīkāśāḥ
tad vā etat sarvadevatyaṃ yad vāsaḥ
yad vāsasā dīkṣayati sarvābhir evainaṃ devatābhir dīkṣayati
bahiḥprāṇo vai manuṣyaḥ
tasyāśanam prāṇaḥ
aśnāti
saprāṇa eva dīkṣate
āśito bhavati
yāvān evāsya prāṇas tena saha medham upaiti
ghṛtaṃ devānām
mastu pitṝṇām
niṣpakvam manuṣyāṇām
tad vā etat sarvadevatyaṃ yan navanītam
yan navanītenābhyaṅkte sarvā eva devatāḥ prīṇāti
pracyuto vā eṣo 'smāl lokād agato devalokaṃ yo dīkṣitaḥ
antareva navanītam
tasmān navanītenābhyaṅkte
anulomaṃ yajuṣā vyāvṛttyai
indro vṛtram ahan
tasya kanīnikā parāpatat
tad āñjanam abhavat
yad āṅkte cakṣur eva bhrātṛvyasya vṛṅkte
dakṣiṇam pūrvam āṅkte
savyaṃ hi pūrvam manuṣyā āñjate
na nidhāvate
nīva hi manuṣyā dhāvante
pañca kṛtva āṅkte
pañcākṣarā paṅktiḥ
pāṅkto yajñaḥ
yajñam evāvarunddhe
parimitam āṅkte
aparimitaṃ hi manuṣyā āñjate
satūlayāṅkte
apatūlayā hi manuṣyā āñjate vyāvṛttyai
yad apatūlayāñjīta vajra iva syāt
satūlayāṅkte mitratvāya
indro vṛtram ahan
so 'po 'bhyamriyata
tāsāṃ yan medhyaṃ yajñiyaṃ sadevam āsīt tad apodakrāmat
te darbhā abhavan
yad darbhapuñjīlaiḥ pavayati yā eva medhyā yajñiyāḥ sadevā āpas tābhir evainam pavayati
dvābhyām pavayati
ahorātrābhyām evainam pavayati
tribhiḥ pavayati
traya ime lokāḥ
ebhir evainaṃ lokaiḥ pavayati
pañcabhiḥ pavayati
pañcākṣarā paṅktiḥ
pāṅkto yajñaḥ
yajñāyaivainam pavayati
ṣaḍbhiḥ pavayati
ṣaḍ vā ṛtavaḥ
ṛtubhir evainam pavayati
saptabhiḥ pavayati
sapta chandāṃsi
chandobhir evainam pavayati
navabhiḥ pavayati
nava vai puruṣe prāṇāḥ
saprāṇam evainam pavayati
ekaviṃśatyā pavayati
daśa hastyā aṅgulayaḥ
daśa padyāḥ
ātmaikaviṃśaḥ
yāvān eva puruṣas tam aparivargam pavayati
citpatis tvā punātv ity āha
mano vai citpatiḥ
manasaivainam pavayati
vākpatis tvā punātv ity āha
vācaivainam pavayati
devas tvā savitā punātv ity āha
savitṛprasūta evainam pavayati
tasya te pavitrapate pavitreṇa yasmai kam pune tac chakeyam ity āha
āśiṣam evaitām āśāste
yāvanto vai devā yajñāyāpunata ta evābhavan
ya evaṃ vidvān yajñāya punīte bhavaty eva
bahiḥ pavayitvāntaḥ prapādayati
manuṣyaloka evainam pavayitvā pūtaṃ devalokam praṇayati
adīkṣita ekayāhutyety āhuḥ
sruveṇa catasro juhoti dīkṣitatvāya srucā pañcamīm
pañcākṣarā paṅktiḥ
pāṅkto yajñaḥ
yajñam evāvarunddhe
ākūtyai prayuje 'gnaye svāhety āha
ākūtyā hi puruṣo yajñam abhi prayuṅkte yajeyeti
medhāyai manase 'gnaye svāhety āha
medhayā hi manasā puruṣo yajñam abhigacchati
sarasvatyai pūṣṇe 'gnaye svāhety āha
vāg vai sarasvatī
pṛthivī pūṣā
vācaiva pṛthivyā yajñam prayuṅkte
āpo devīr bṛhatīr viśvaśambhuva ity āha
yā vai varṣyās tā āpo devīr bṛhatīr viśvaśambhuvaḥ
yad etad yajur na brūyād divyā āpo 'śāntā imaṃ lokam āgaccheyuḥ
āpo devīr bṛhatīr viśvaśambhuva ity āha
asmā evainā lokāya śamayati
tasmāc chāntā imaṃ lokam āgacchanti
dyāvāpṛthivī ity āha
dyāvāpṛthivyor hi yajñaḥ
urv antarikṣam ity āha
antarikṣe hi yajñaḥ
bṛhaspatir no haviṣā vṛdhātv ity āha
brahma vai devānām bṛhaspatiḥ
brahmaṇaivāsmai yajñam avarunddhe
yad brūyād vidher iti yajñasthāṇum ṛcchet
vṛdhātv ity āha
yajñasthāṇum eva parivṛṇakti
prajāpatir yajñam asṛjata
so 'smāt sṛṣṭaḥ parāṅ ait
sa pra yajur avlīnāt pra sāma
tam ṛg udayacchat
yad ṛg udayacchat tad audgrahaṇasyaudgrahaṇatvam
ṛcā juhoti yajñasyodyatyai
anuṣṭup chandasām udayacchad ity āhuḥ
tasmād anuṣṭubhā juhoti yajñasyodyatyai
dvādaśa vātsabandhāny udayacchann ity āhuḥ
tasmād dvādaśabhir vātsabandhavido dīkṣayanti
sā vā eṣarg anuṣṭup
vāg anuṣṭup
yad etayarcā dīkṣayati vācaivainaṃ sarvayā dīkṣayati
viśve devasya netur ity āha
sāvitry etena
marto vṛṇīta sakhyam ity āha
pitṛdevatyaitena
viśve rāya iṣudhyasīty āha
vaiśvadevy etena
dyumnaṃ vṛṇīta puṣyasa ity āha
pauṣṇy etena
sā vā eṣark sarvadevatyā
yad etayarcā dīkṣayati sarvābhir evainaṃ devatābhir dīkṣayati
saptākṣaram prathamam padam
aṣṭākṣarāṇi trīṇi
yāni trīṇi tāny aṣṭāv upayanti
yāni catvāri tāny aṣṭau
yad aṣṭākṣarā tena gāyatrī
yad ekādaśākṣarā tena triṣṭup
yad dvādaśākṣarā tena jagatī
sā vā eṣark sarvāṇi chandāṃsi
yad etayarcā dīkṣayati sarvebhir evainaṃ chandobhir dīkṣayati
saptākṣaram prathamam padam
saptapadā śakvarī
paśavaḥ śakvarī
paśūn evāvarunddhe
ekasmād akṣarād anāptam prathamam padam
tasmād yad vāco 'nāptaṃ tan manuṣyā upajīvanti
pūrṇayā juhoti
pūrṇa iva hi prajāpatiḥ prajāpater āptyai
nyūnayā juhoti
nyūnāddhi prajāpatiḥ prajā asṛjata prajānāṃ sṛṣṭyai
ṛksāme vai devebhyo yajñāyātiṣṭhamāne kṛṣṇo rūpaṃ kṛtvāpakramyātiṣṭhatām
te 'manyanta
yaṃ vā ime upāvartsyataḥ sa idaṃ bhaviṣyatīti te upāmantrayant te ahorātrayor mahimānam apanidhāya devān upāvartetām
eṣa vā ṛco varṇo yacchuklaṃ kṛṣṇājinasya
eṣa sāmno yatkṛṣṇam
ṛksāmayoḥ śilpe stha ity āha
ṛksāme evāvarunddhe
eṣaḥ
vā ahno varṇo yacchuklaṃ kṛṣṇājinasyaiṣa rātriyā yat kṛṣṇaṃ yad evainayos tatra nyaktaṃ tad evāvarunddhe
kṛṣṇājinena dīkṣayati brahmaṇo vā etad rūpaṃ yat kṛṣṇājinam brahmaṇaivainaṃ dīkṣayati
imāṃ dhiyaṃ śikṣamāṇasya devety āha yathāyajur evaitat
garbho vā eṣa yad dīkṣita ulbaṃ vāsaḥ prorṇute tasmāt
garbhāḥ prāvṛtā jāyante
na purā somasya krayād aporṇvīta yat purā somasya krayād aporṇvīta garbhāḥ prajānām parāpātukāḥ syuḥ
krīte some 'porṇute jāyata eva tad atho yathā vasīyāṃsam pratyaporṇute tādṛg eva tat
aṅgirasaḥ suvargaṃ lokaṃ yanta ūrjaṃ vyabhajanta tato yad atyaśiṣyata te śarā abhavann ūrg vai śarā yaccharamayī
mekhalā bhavaty ūrjam evāvarunddhe
madhyataḥ saṃnahyati madhyata evāsmā ūrjaṃ dadhāti tasmān madhyata ūrjā bhuñjate
ūrdhvaṃ vai puruṣasya nābhyai medhyam avācīnam amedhyaṃ yan madhyataḥ saṃnahyati medhyaṃ caivāsyāmedhyaṃ ca vyāvartayati
indro vṛtrāya vajram prāharat sa tredhā vyabhavat sphyas tṛtīyaṃ rathas tṛtīyaṃ yūpas tṛtīyam
ye 'ntaḥśarā aśīryanta te śarā abhavan tac charāṇāṃ śaratvam
vajro vai śarāḥ kṣut khalu vai manuṣyasya bhrātṛvyo yac charamayī mekhalā bhavati vajreṇaiva sākṣāt kṣudham bhrātṛvyam madhyato 'pahate
trivṛd bhavati trivṛd vai prāṇas trivṛtam eva prāṇam madhyato yajamāne dadhāti
pṛthvī bhavati rajjūnāṃ vyāvṛttyai
mekhalayā yajamānaṃ dīkṣayati yoktreṇa patnīm mithunatvāya
yajño dakṣiṇām abhyadhyāyat
tāṃ samabhavat
tad indro 'cāyat
so 'manyata yo vā ito janiṣyate sa idam bhaviṣyatīti
tām prāviśat
tasyā indra evājāyata
so 'manyata
yo vai mad ito 'paro janiṣyate sa idam bhaviṣyatīti
tasyā anumṛśya yonim ācchinat
sā sūtavaśābhavat
tat sūtavaśāyai janma
tāṃ haste nyaveṣṭayata
tām mṛgeṣu nyadadhāt
sā kṛṣṇaviṣāṇābhavat
indrasya yonir asi mā mā hiṃsīr iti kṛṣṇaviṣāṇām prayacchati
sayonim eva yajñaṃ karoti sayoniṃ dakṣiṇāṃ sayonim indraṃ sayonitvāya
kṛṣyai tvā susasyāyā ity āha tasmād akṛṣṭapacyā oṣadhayaḥ pacyante
supippalābhyas tvauṣadhībhya ity āha tasmād oṣadhayaḥ phalaṃ gṛhṇanti
yaddhastena
kaṇḍūyeta pāmanambhāvukāḥ prajāḥ syur yat smayeta nagnambhāvukāḥ
kṛṣṇaviṣāṇayā kaṇḍūyate 'pigṛhya smayate prajānāṃ gopīthāya
na purā dakṣiṇābhyo netoḥ kṛṣṇaviṣāṇām avacṛted yat purā dakṣiṇābhyo netoḥ kṛṣṇaviṣāṇām avacṛted yoniḥ prajānām parāpātukā syāt
nītāsu dakṣiṇāsu cātvāle kṛṣṇaviṣāṇām prāsyati yonir vai yajñasya cātvālaṃ yoniḥ kṛṣṇaviṣāṇā yonāv eva yoniṃ dadhāti yajñasya sayonitvāya
vāg vai devebhyo 'pākrāmad yajñāyātiṣṭhamānā
sā vanaspatīn prāviśat
saiṣā vāg vanaspatiṣu vadati yā dundubhau yā tūṇave yā vīṇāyām
yad dīkṣitadaṇḍam prayacchati vācam evāvarunddhe
audumbaro bhavati
ūrg vā udumbaraḥ
ūrjam evāvarunddhe
mukhena saṃmito bhavati
mukhata evāsmā ūrjaṃ dadhāti
tasmān mukhata ūrjā bhuñjate
krīte some maitrāvaruṇāya daṇḍam prayacchati
maitrāvaruṇo hi purastād ṛtvigbhyo vācaṃ vibhajati
tām ṛtvijo yajamāne pratiṣṭhāpayanti
svāhā yajñam manasety āha
manasā hi puruṣo yajñam abhigacchati
svāhā dyāvāpṛthivībhyām ity āha
dyāvāpṛthivyor hi yajñaḥ
svāhoror antarikṣād ity āha
antarikṣe hi yajñaḥ
svāhā yajñaṃ vātād ārabha ity āha
ayaṃ vāva yaḥ pavate sa yajñaḥ
tam eva sākṣād ārabhate
muṣṭīkaroti
vācaṃ yacchati yajñasya dhṛtyai
adīkṣiṣṭāyam brāhmaṇa iti trir upāṃśv āha
devebhya evainam prāha
trir uccaiḥ
ubhayebhya evainaṃ devamanuṣyebhyaḥ prāha
na purā nakṣatrebhyo vācaṃ visṛjet
yat purā nakṣatrebhyo vācaṃ visṛjed yajñaṃ vicchindyāt
uditeṣu nakṣatreṣu vrataṃ kṛṇuteti vācaṃ visṛjati
yajñavrato vai dīkṣitaḥ
yajñam evābhi vācaṃ visṛjati
yadi visṛjed vaiṣṇavīm ṛcam anubrūyāt
yajño vai viṣṇuḥ
yajñenaiva yajñaṃ saṃtanoti
daivīṃ dhiyam manāmaha ity āha
yajñam eva tan mradayati
supārā no asad vaśa ity āha
vyuṣṭim evāvarunddhe
brahmavādino vadanti hotavyaṃ dīkṣitasya gṛhā3i na hotavyā3m iti
havir vai dīkṣitaḥ
yaj juhuyād yajamānasyāvadāya juhuyāt
yan na juhuyād yajñaparur antariyāt
ye devā manojātā manoyuja ity āha
prāṇā vai devāḥ
manojātā manoyujaḥ
teṣv eva parokṣaṃ juhoti
tan neva hutaṃ nevāhutam
svapantaṃ vai dīkṣitaṃ rakṣāṃsi jighāṃsanti
agniḥ khalu vai rakṣohā
agne tvaṃ su jāgṛhi vayaṃ su mandiṣīmahīty āha
agnim evādhipāṃ kṛtvā svapiti rakṣasām apahatyai
avratyam iva vā eṣa karoti yo dīkṣitaḥ svapiti
tvam agne vratapā asīty āha
agnir vai devānāṃ vratapatiḥ
sa evainaṃ vratam ālambhayati
deva ā martyeṣv ety āha
devo hy eṣa san martyeṣu
tvaṃ yajñeṣv īḍya ity āha
etaṃ hi yajñeṣv īḍate
apa vai dīkṣitāt suṣupuṣa indriyaṃ devatāḥ krāmanti
viśve devā abhi mām āvavṛtrann ity āha
indriyeṇaivainaṃ devatābhiḥ saṃnayati
yad etad yajur na brūyād yāvata eva paśūn abhidīkṣeta tāvanto 'sya paśavaḥ syuḥ
rāsveyat somā bhūyo bharety āha
aparimitān eva paśūn avarunddhe
candram asi mama bhogāya bhavety āha
yathādevatam evaināḥ pratigṛhṇāti
vāyave tvā varuṇāya tveti
yad evam etā nānudiśed ayathādevataṃ dakṣiṇā gamayed ā devatābhyo vṛścyeta
yad evam etā anudiśati yathādevatam eva dakṣiṇā gamayati
na devatābhya āvṛścyate
devīr āpo apāṃ napād ity āha
yad vo medhyaṃ yajñiyaṃ sadevaṃ tad vo māvakramiṣam iti vāvaitad āha
acchinnaṃ tantum pṛthivyā anugeṣam ity āha
setum eva kṛtvātyeti
devā vai devayajanam adhyavasāya diśo na prājānan
te 'nyonyam upādhāvan
tvayā prajānāma tvayeti
te 'dityāṃ samadhriyanta
tvayā prajānāmeti
sābravīd varaṃ vṛṇai
matprāyaṇā eva vo yajñā madudayanā asann iti
tasmād ādityaḥ prāyaṇīyo yajñānām āditya udayanīyaḥ
pañca devatā yajati pañca diśo diśām prajñātyai
atho pañcākṣarā paṅktiḥ
pāṅkto yajñaḥ
yajñam evāvarunddhe
pathyāṃ svastim ayajan
prācīm eva tayā diśam prājānann agninā dakṣiṇā somena pratīcīṃ savitrodīcīm adityordhvām
pathyāṃ svastiṃ yajati
prācīm eva tayā diśam prajānāti
pathyāṃ svastim iṣṭvāgnīṣomau yajati
cakṣuṣī vā ete yajñasya yad agnīṣomau
tābhyām evānupaśyati
agnīṣomāv iṣṭvā savitāraṃ yajati
savitṛprasūta evānupaśyati
savitāram iṣṭvāditiṃ yajati
iyaṃ vā aditiḥ
asyām eva pratiṣṭhāyānupaśyati
aditim iṣṭvā mārutīm ṛcam anvāha viśāṃ kﾱptyai
brahmavādino vadanti
prayājavad ananūyājam prāyaṇīyaṃ kāryam anūyājavad aprayājam udayanīyam iti
ime vai prayājāḥ
amī anūyājāḥ
saiva sā yajñasya saṃtatiḥ
tat tathā na kāryam
ātmā vai prayājāḥ
prajānūyājāḥ
yat prayājān antariyād ātmānam antariyāt
yad anūyājān antariyāt prajām antariyāt
yataḥ khalu vai yajñasya vitatasya na kriyate tad anu yajñaḥ parābhavati
yajñam parābhavantaṃ yajamāno 'nu parābhavati
prayājavad evānūyājavat prāyaṇīyaṃ kāryam
prayājavad anūyājavad udayanīyam
nātmānam antareti na prajām
na yajñaḥ parābhavati na yajamānaḥ
prāyaṇīyasya niṣkāsa udayanīyam abhi nirvapati
saiva sā yajñasya saṃtatiḥ
yāḥ prāyaṇīyasya yājyā yat tā udayanīyasya yājyāḥ kuryāt parāṅ amuṃ lokam ārohet pramāyukaḥ syāt
yāḥ prāyaṇīyasya puronuvākyās tā udayanīyasya yājyāḥ karoti
asminn eva loke pratitiṣṭhati
kadrūś ca vai suparṇī cātmarūpayor aspardhetām
sā kadrūḥ suparṇīm ajayat
sābravīt
tṛtīyasyām ito divi somas tam āhara
tenātmānaṃ niṣkrīṇīṣveti
iyaṃ vai kadrūḥ
asau suparṇī
chandāṃsi sauparṇeyāḥ
sābravīt
asmai vai pitarau putrān bibhṛtaḥ
tṛtīyasyām ito divi somas tam āhara
tenātmānaṃ niṣkrīṇīṣveti
mā kadrūr avocad iti
jagaty udapatac caturdaśākṣarā satī
sāprāpya nyavartata
tasyai dve akṣare amīyetām
sā paśubhiś ca dīkṣayā cāgacchat
tasmāj jagatī chandasām paśavyatamā
tasmāt paśumantaṃ dīkṣopanamati
triṣṭub udapatat trayodaśākṣarā satī
sāprāpya nyavartata
tasyai dve akṣare amīyetām
sā dakṣiṇābhiś ca tapasā cāgacchat
tasmāt triṣṭubho loke mādhyaṃdine savane dakṣiṇā nīyante
etat khalu vāva tapa ity āhur yaḥ svaṃ dadātīti
gāyatry udapatac caturakṣarā saty ajayā jyotiṣā
tam asyā ajābhyarunddha
tad ajāyā ajatvam
sā somaṃ cāharac catvāri cākṣarāṇi
sāṣṭākṣarā samapadyata
brahmavādino vadanti kasmāt satyād gāyatrī kaniṣṭhā chandasāṃ satī yajñamukham parīyāyeti
yad evādaḥ somam āharat tasmād yajñamukham paryait
tasmāt tejasvinītamā
padbhyāṃ dve savane samagṛhṇān mukhenaikam
yam mukhena samagṛhṇāt tad adhayat
tasmād dve savane śukravatī prātaḥsavanaṃ ca mādhyaṃdinaṃ ca
tasmāt tṛtīyasavana ṛjīṣam abhiṣuṇvanti
dhītam iva hi manyante
āśiram avanayati saśukratvāya
atho saṃbharaty evainat
taṃ somam āhriyamāṇaṃ gandharvo viśvāvasuḥ paryamuṣṇāt
sa tisro rātrīḥ parimuṣito 'vasat
tasmāt tisro rātrīḥ krītaḥ somo vasati
te devā abruvan strīkāmā vai gandharvā striyā niṣkrīṇāmeti
te vācaṃ striyam ekahāyanīṃ kṛtvā tayā nirakrīṇan
sā rohid rūpaṃ kṛtvā gandharvebhyo 'pakramyātiṣṭhat
tad rohito janma
te devā abruvan
apa yuṣmad akramīt
nāsmān upāvartate
vihvayāmahā iti
brahma gandharvā avadann agāyan devāḥ
sā devān gāyata upāvartata
tasmād gāyantaṃ striyaḥ kāmayante
kāmukā enaṃ striyo bhavanti ya evaṃ veda
atho ya evaṃ vidvān api janyeṣu bhavati tebhya eva dadaty uta yad bahutayā bhavanti
ekahāyanyā krīṇāti
vācaivainaṃ sarvayā krīṇāti
tasmād ekahāyanā manuṣyā vācaṃ vadanti
akūṭayākarṇayākāṇayāśloṇayāsaptaśaphayā krīṇāti
sarvayaivainaṃ krīṇāti
yacchvetayā krīṇīyād duścarmā yajamānaḥ syāt
yat kṛṣṇayānustaraṇī syāt pramāyuko yajamānaḥ syāt
yad dvirūpayā vārtraghnī syāt sa vānyaṃ jinīyāt taṃ vānyo jinīyāt
aruṇayā piṅgākṣyā krīṇāti
etad vai somasya rūpam
svayaivainaṃ devatayā krīṇāti
taddhiraṇyam abhavat
tasmād adbhyo hiraṇyam punanti
brahmavādino vadanti kasmāt satyād anasthikena prajāḥ pravīyante 'sthanvatīr jāyanta iti
yaddhiraṇyaṃ ghṛte 'vadhāya juhoti tasmād anasthikena prajāḥ pravīyante 'sthanvatīr jāyante
etad vā agneḥ priyaṃ dhāma yad ghṛtam
tejo hiraṇyam
iyaṃ te śukra tanūr idaṃ varca ity āha
satejasam evainaṃ satanuṃ karoti
atho saṃbharaty evainam
yad abaddham avadadhyād garbhāḥ prajānām parāpātukāḥ syuḥ
baddham avadadhāti garbhāṇāṃ dhṛtyai
niṣṭarkyam badhnāti prajānām prajananāya
vāg vā eṣā yat somakrayaṇī
jūr asīty āha
yaddhi manasā javate tad vācā vadati
dhṛtā manasety āha
manasā hi vāg dhṛtā
juṣṭā viṣṇava ity āha
yajño vai viṣṇuḥ
yajñāyaivaināṃ juṣṭāṃ karoti
tasyās te satyasavasaḥ prasava ity āha
savitṛprasūtām eva vācam avarunddhe
kāṇḍe kāṇḍe vai kriyamāṇe yajñaṃ rakṣāṃsi jighāṃsanti
eṣa khalu vā arakṣohataḥ panthā yo 'gneś ca sūryasya ca
sūryasya cakṣur āruham agner akṣṇaḥ kanīnikām ity āha
ya evārakṣohataḥ panthās taṃ samārohati
vāg vā eṣā yat somakrayaṇī
cid asi
manāsīty āha
śāsty evainām etat
tasmācchiṣṭāḥ prajā jāyante
cid asīty āha
yaddhi manasā cetayate tad vācā vadati
manāsīty āha
yaddhi manasābhigacchati tat karoti
dhīr asīty āha
yaddhi manasā dhyāyati tad vācā vadati
dakṣiṇāsīty āha
dakṣiṇā hy eṣā
yajñiyāsīty āha
yajñiyām evaināṃ karoti
kṣatriyāsīty āha
kṣatriyā hy eṣā
aditir asy ubhayataḥśīrṣṇīty āha
yad evādityaḥ prāyaṇīyo yajñānām āditya udayanīyaḥ
tasmād evam āha
yad abaddhā syād ayatā syāt
yat padibaddhānustaraṇī syāt pramāyuko yajamānaḥ syāt
yat karṇagṛhītā vārtraghnī syāt sa vānyaṃ jinīyāt taṃ vānyo jinīyāt
mitras tvā padi badhnātv ity āha
mitro vai śivo devānām
tenaivainām padi badhnāti
pūṣādhvanaḥ pātv ity āha
iyaṃ vai pūṣā
imām evāsyā adhipām akaḥ samaṣṭyai
indrāyādhyakṣāyety āha
indram evāsyā adhyakṣaṃ karoti
anu tvā mātā manyatām anu pitety āha
anumatayaivainayā krīṇāti
sā devi devam acchehīty āha
devī hy eṣā devaḥ somaḥ
indrāya somam ity āha
indrāya hi soma āhriyate
yad etad yajur na brūyāt parācy eva somakrayaṇīyāt
rudras tvā vartayatv ity āha
rudro vai krūro devānām
tam evāsyai parastād dadhāty āvṛttyai
krūram iva vā etat karoti yad rudrasya kīrtayati
mitrasya pathety āha śāntyai
vācā vā eṣa vikrīṇīte yaḥ somakrayaṇyā
svasti somasakhā punar ehi saha rayyety āha
vācaiva vikrīya punar ātman vācaṃ dhatte
anupadāsukāsya vāg bhavati ya evaṃ veda
ṣaṭ padāny anu nikrāmati
ṣaḍahaṃ vāṅ nātivadati
uta saṃvatsarasyāyane yāvaty eva vāk tām avarunddhe
saptame pade juhoti
saptapadā śakvarī
paśavaḥ śakvarī
paśūn evāvarunddhe
sapta grāmyāḥ paśavaḥ saptāraṇyāḥ sapta chandāṃsi
ubhayasyāvaruddhyai
vasvy asi rudrāsīty āha
rūpam evāsyā etan mahimānam
vyācaṣṭe
bṛhaspatis tvā sumne raṇvatv ity āha
brahma vai devānām bṛhaspatiḥ
brahmaṇaivāsmai paśūn avarunddhe
rudro vasubhir āciketv ity āha
āvṛttyai
pṛthivyās tvā mūrdhann ājigharmi devayajana ity āha
pṛthivyā hy eṣa mūrdhā yad devayajanam
iḍāyāḥ pada ity āha
iḍāyai hy etat padaṃ yat somakrayaṇyai
ghṛtavati svāhā
ity āha
yad evāsyai padād ghṛtam apīḍyata tasmād evam āha
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ
hiraṇyam upāsya juhoty agnivaty eva juhoti nāndho 'dhvaryuḥ bhavati na yajñaṃ rakṣāṃsi ghnanti
kāṇḍe kāṇḍe vai kriyamāṇe yajñaṃ rakṣāṃsi jighāṃsanti
parilikhitaṃ rakṣaḥ parilikhitā arātaya ity āha
rakṣasām apahatyai
idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma ity āha
dvau vāva puruṣau yaṃ caiva dveṣṭi yaś cainaṃ dveṣṭi tayor evānantarāyaṃ grīvāḥ kṛntati
paśavo vai somakrayaṇyai padam
yāvattmūtaṃ saṃvapati
paśūn evāvarunddhe
asme rāya iti saṃvapati
ātmānam evādhvaryuḥ
paśubhyo nāntareti
tve rāya iti yajamānāya prayacchati
yajamāna eva rayiṃ dadhāti
tote rāya iti patniyai
ardho vā eṣa ātmano yat patnī
yathā gṛheṣu nidhatte tādṛg eva tat
tvaṣṭīmatī te sapeyety āha
tvaṣṭā vai paśūnām mithunānāṃ rūpakṛt
rūpam eva paśuṣu dadhāti
asmai vai lokāya gārhapatya ādhīyate 'muṣmā āhavanīyaḥ
yad gārhapatya upavaped asmiṃlloke paśumānt syāt
yad āhavanīye 'muṣmiṃlloke paśumānt syāt
ubhayor upavapati
ubhayor evainaṃ lokayoḥ paśumantaṃ karoti
brahmavādino vadanti vicityaḥ somā3 na vicityā3 iti
somo vā oṣadhīnāṃ rājā
tasmin yad āpannaṃ grasitam evāsya tat
yad vicinuyād yathāsyād grasitaṃ niṣkhidati tādṛg eva tat
yan na vicinuyād yathākṣann āpannaṃ vidhāvati tādṛg eva tat kṣodhuko 'dhvaryuḥ syāt kṣodhuko yajamānaḥ
somavikrayint somaṃ śodhayety eva brūyāt
yadītaraṃ yadītaram ubhayenaiva somavikrayiṇam arpayati
tasmāt somavikrayī kṣodhukaḥ
aruṇo ha smāhaupaveśiḥ somakrayaṇa evāhaṃ tṛtīyasavanam avarundha iti
paśūnāṃ carman mimīte
paśūn evāvarunddhe
paśavo hi tṛtīyaṃ savanam
yaṃ kāmayetāpaśuḥ syād ity ṛkṣatas tasya mimīta
ṛkṣaṃ vā apaśavyam
apaśur eva bhavati
yaṃ kāmayeta paśumānt syād iti lomatas tasya mimīta
etad vai paśūnāṃ rūpam
rūpeṇaivāsmai paśūn avarunddhe
paśumān eva bhavati
apām ante krīṇāti
sarasam evainaṃ krīṇāti
amātyo 'sīty āha
amaivainaṃ kurute
śukras te graha ity āha
śukro hy asya grahaḥ
anasāccha yāti
mahimānam evāsyāccha yāti
anasāccha yāti
tasmād anovāhyaṃ same jīvanam
yatra khalu vā etaṃ śīrṣṇā haranti tasmācchīrṣahāryaṃ girau jīvanam
abhi tyaṃ devaṃ savitāram ity aticchandasarcā mimīte
aticchandā vai sarvāṇi chandāṃsi
sarvebhir evainaṃ chandobhir mimīte
varṣma vā eṣā chandasāṃ yad aticchandāḥ
yad aticchandasarcā mimīte varṣmaivainaṃ samānānāṃ karoti
ekayaikayotsargam mimīte
ayātayāmniyāyātayāmniyaivainam mimīte
tasmān nānāvīryā aṅgulayaḥ
sarvāsv aṅguṣṭham upanigṛhṇāti
tasmāt samāvadvīryo 'nyābhir aṅgulibhiḥ
tasmāt sarvā anusaṃcarati
yat saha sarvābhir mimīta saṃśliṣṭā aṅgulayo jāyeran
ekayaikayotsargam mimīte
tasmād vibhaktā jāyante
pañcakṛtvo yajuṣā mimīte
pañcākṣarā paṅktiḥ
pāṅkto yajñaḥ
yajñam evāvarunddhe
pañcakṛtvas tūṣṇīm
daśa sampadyante
daśākṣarā virāṭ
annaṃ virāṭ
virājaivānnādyam avarunddhe
yad yajuṣā mimīte bhūtam evāvarunddhe
yat tūṣṇīm bhaviṣyat
yad vai tāvān eva somaḥ syād yāvantam mimīte yajamānasyaiva syān nāpi sadasyānām
prajābhyas tvety upasamūhati
sadasyān evānvābhajati
vāsasopanahyati
sarvadevatyaṃ vai vāsaḥ
sarvābhir evainaṃ devatābhiḥ samardhayati
paśavo vai somaḥ
prāṇāya tvety upanahyati
prāṇam eva paśuṣu dadhāti
vyānāya tvety anuśṛnthati
vyānam eva paśuṣu dadhāti
tasmāt svapantam prāṇā na jahati
yat kalayā te śaphena te krīṇānīti paṇetāgoarghaṃ somaṃ kuryād agoarghaṃ yajamānam agoargham adhvaryum
gos tu mahimānaṃ nāvatiret
gavā te krīṇānīty eva brūyāt
goargham eva somaṃ karoti goarghaṃ yajamānaṃ goargham adhvaryum
na gor mahimānam avatirati
ajayā krīṇāti
satapasam evainaṃ krīṇāti
hiraṇyena krīṇāti
saśukram evainaṃ krīṇāti
dhenvā krīṇāti
sāśiram evainaṃ krīṇāti
ṛṣabheṇa krīṇāti
sendram evainaṃ krīṇāti
anaḍuhā krīṇāti
vahnir vā anaḍvān
vahninaiva vahni yajñasya krīṇāti
mithunābhyāṃ krīṇāti mithunasyāvaruddhyai
vāsasā krīṇāti
sarvadevatyaṃ vai vāsaḥ
sarvābhya evainaṃ devatābhyaḥ krīṇāti
daśa sampadyante
daśākṣarā virāṭ
annaṃ virāṭ
virājaivānnādyam avarunddhe
tapasas tanūr asi prajāpater varṇa ity āha
paśubhya eva tad adhvaryur nihnuta ātmano 'nāvraskāya
gacchati śriyam pra paśūn āpnoti ya evaṃ veda
śukraṃ te śukreṇa krīṇāmīty āha
yathāyajur evaitat
devā vai yena hiraṇyena somam akrīṇan tat abhīṣahā punar ādadata
ko hi tejasā vikreṣyata iti
yena hiraṇyena somaṃ krīṇīyāt tad abhīṣahā punar ādadīta
teja evātman dhatte
asme jyotiḥ somavikrayiṇi tama ity āha
jyotir eva yajamāne dadhāti
tamasā somavikrayiṇam arpayati
yad anupagrathya hanyād dandaśūkās tāṃ samāṃ sarpāḥ syuḥ
idam ahaṃ sarpāṇāṃ dandaśūkānāṃ grīvā upagrathnāmīty āha
adandaśūkās tāṃ samāṃ sarpā bhavanti
tamasā somavikrayiṇaṃ vidhyati
svāna bhrājety āha
ete vā amuṣmiṃ loke somam arakṣan
tebhyo 'dhi somam āharan
yad etebhyaḥ somakrayaṇān nānudiśed akrīto 'sya somaḥ syān nāsyaite 'muṣmiṃ loke somaṃ rakṣeyuḥ
yad etebhyaḥ somakrayaṇān anudiśati krīto 'sya somo bhavati
ete 'syāmuṣmiṃ loke somaṃ rakṣanti
vāruṇo vai krītaḥ soma upanaddhaḥ
mitro na ehi sumitradhā ity āha śāntyai
indrasyorum āviśa dakṣiṇam ity āha
devā vai yaṃ somam akrīṇan tam indrasyorau dakṣiṇa āsādayan
eṣa khalu vā etarhīndro yo yajate
tasmād evam āha
ud āyuṣā svāyuṣety āha
devatā evānvārabhyottiṣṭhati
urv antarikṣam anvihīty āha
antarikṣadevatyo hy etarhi somaḥ
adityāḥ sado 'si
adityāḥ sada āsīdety āha
yathāyajur evaitat
vi vā enam etad ardhayati yad vāruṇaṃ santam maitraṃ karoti
vāruṇyarcā sādayati
svayaivainaṃ devatayā samardhayati
vāsasā paryānahyati
sarvadevatyaṃ vai vāsaḥ
sarvābhir evainaṃ devatābhiḥ samardhayati
atho rakṣasām apahatyai
vaneṣu vy antarikṣaṃ tatānety āha
vaneṣu hi vy antarikṣaṃ tatāna
vājam arvatsv ity āha
vājaṃ hy arvatsu
payo aghniyāsv ity āha
payo hy aghniyāsu
hṛtsu kratum ity āha
hṛtsu hi kratum
varuṇo vikṣv agnim ity āha
varuṇo hi vikṣv agnim
divi sūryam ity āha
divi hi sūryam
somam adrāv ity āha
grāvāṇo vā adrayaḥ
teṣu vā eṣa somaṃ dadhāti yo yajate
tasmād evam āha
ud u tyaṃ jātavedasam iti sauryarcā kṛṣṇājinam pratyānahyati rakṣasām apahatyai
usrāv etaṃ dhūrṣāhāv ity āha
yathāyajur evaitat
pracyavasva bhuvaspata ity āha
bhūtānāṃ hy eṣa patiḥ
viśvāny abhi dhāmānīty āha
viśvāni hy eṣo 'bhi dhāmāni pracyavate
mā tvā pariparī vidad ity āha
yad evādaḥ somam āhriyamāṇaṃ gandharvo viśvāvasuḥ paryamuṣṇāt tasmād evam āhāparimoṣāya
yajamānasya svastyayany asīty āha
yajamānasyaivaiṣa yajñasyānvārambhaḥ
anavacchittyai
varuṇo vā eṣa yajamānam abhyaiti yat krītaḥ soma upanaddhaḥ
namo mitrasya varuṇasya cakṣasa ity āha śāntyai
ā somaṃ vahanti
agninā pratitiṣṭhate
tau sambhavantau yajamānam abhisaṃbhavataḥ
purā khalu vāvaiṣa medhāyātmānam ārabhya carati yo dīkṣitaḥ
yad agnīṣomīyam paśum ālabhata ātmaniṣkrayaṇa evāsya sa
tasmāt tasya nāśyam
puruṣaniṣkrayaṇa iva hi
atho khalv āhur agnīṣomābhyāṃ vā indro vṛtram ahann iti
yad agnīṣomīyam paśum ālabhate vārtraghna evāsya sa
tasmād v āśyam
vāruṇyarcā paricarati
svayaivainaṃ devatayā paricarati
yad ubhau vimucyātithyaṃ gṛhṇīyād yajñaṃ vicchindyāt
yad ubhāv avimucya yathānāgatāyātithyaṃ kriyate tādṛg eva tat
vimukto 'nyo 'naḍvān bhavaty avimukto 'nyaḥ
athātithyaṃ gṛhṇāti yajñasya saṃtatyai
patny anvārabhate
patnī hi pārīṇahyasyeśe
patniyaivānumataṃ nirvapati
yad vai patnī yajñasya karoti mithunaṃ tat
atho patniyā evaiṣa yajñasyānvārambho 'navachittyai
yāvadbhir vai rājānucarair āgacchati sarvebhyo vai tebhya ātithyaṃ kriyate
chandāṃsi khalu vai somasya rājño 'nucarāṇi
agner ātithyam asi
viṣṇave tvety āha
gāyatriyā evaitena karoti
somasyātithyam asi
viṣṇave tvety āha
triṣṭubha evaitena karoti
atither ātithyam asi
viṣṇave tvety āha
jagatyā evaitena karoti
agnaye tvā rāyaspoṣadāvne
viṣṇave tvety āha
anuṣṭubha evaitena karoti
śyenāya tvā somabhṛte
viṣṇave tvety āha
gāyatriyā evaitena karoti
pañca kṛtvo gṛhṇāti
pañcākṣarā paṅktiḥ
pāṅkto yajñaḥ
yajñam evāvarunddhe
brahmavādino vadanti kasmāt satyād gāyatriyā ubhayata ātithyasya kriyata iti
yad evādaḥ somam āharat tasmād gāyatriyā ubhayata ātithyasya kriyate purastāc copariṣṭāc ca
śiro vā etad yajñasya yad ātithyam
navakapālaḥ puroḍāśo bhavati
tasmān navadhā śiro viṣyūtam
navakapālaḥ puroḍāśo bhavati
te trayas trikapālās trivṛtā stomena saṃmitāḥ
tejas trivṛt
teja eva yajñasya śīrṣan dadhāti
navakapālaḥ puroḍāśo bhavati
te trayas trikapālās trivṛtā prāṇena saṃmitāḥ
trivṛd vai prāṇaḥ
trivṛtam eva prāṇam abhipūrvaṃ yajñasya śīrṣan dadhāti
prajāpater vā etāni pakṣmāṇi yad aśvavālā aikṣavī tiraścī
yad āśvavālaḥ prastaro bhavaty aikṣavī tiraścī
prajāpater eva tac cakṣuḥ saṃbharati
devā vai yā āhutīr ajuhavus tā asurā niṣkāvam ādan
te devāḥ kārṣmaryam apaśyan
karmaṇyo vai karmainena kurvīteti
te kārṣmaryamayān paridhīn akurvata
tair vai te rakṣāṃsy apāghnata
yat kārṣmaryamayāḥ paridhayo bhavanti rakṣasām apahatyai
saṃsparśayati rakṣasām ananvavacārāya
na purastāt paridadhāti
ādityo hy evodyan purastād rakṣāṃsy apahanti
ūrdhve samidhāv ādadhāti
upariṣṭād eva rakṣāṃsy apahanti yajuṣānyāṃ tūṣṇīm anyāṃ mithunatvāya
dve ādadhāti
dvipād yajamānaḥ pratiṣṭhityai
brahmavādino vadanty agniś ca vā etau somaś ca kathā somāyātithyaṃ kriyate nāgnaya iti
yad agnāv agnim mathitvā praharati tenaivāgnaya ātithyaṃ kriyate
atho khalv āhur agniḥ sarvā devatā iti
yaddhavir āsādyāgnim manthati havyāyaivāsannāya sarvā devatā janayati
devāsurāḥ saṃyattā āsan
te devā mitho vipriyā āsan
te 'nyo'nyasmai jyaiṣṭhyāyātiṣṭhamānāḥ pañcadhā vyakrāman
agnir vasubhiḥ
somo rudraiḥ
indro marudbhiḥ
varuṇa ādityaiḥ
bṛhaspatir viśvair devaiḥ
te 'manyanta
asurebhyo vā idam bhrātṛvyebhyo radhyāmo yan mitho vipriyāḥ smaḥ
yā na imāḥ priyās tanuvas tāḥ samavadyāmahai
tābhyaḥ sa nirṛchād yo naḥ prathamo 'nyo'nyasmai druhyād iti
tasmād yaḥ satānūnaptriṇām prathamo druhyati sa ārtim ārcchati
yat tānūnaptraṃ samavadyati bhrātṛvyābhibhūtyai
bhavaty ātmanā
parāsya bhrātṛvyo bhavati
pañca kṛtvo 'vadyati
pañcadhā hi te tat samavādyanta
atho pañcākṣarā paṅktiḥ
pāṅkto yajñaḥ
yajñam evāvarunddhe
āpataye tvā gṛhṇāmīty āha
prāṇo vā āpatiḥ
prāṇam eva prīṇāti
paripataya ity āha
mano vai paripatiḥ
mana eva prīṇāti
tanūnaptra ity āha
tanuvo hi te tāḥ samavādyanta
śākvarāyety āha
śaktyai hi te tāḥ samavādyanta
śakmann ojiṣṭhāyety āha
ojiṣṭhaṃ hi te tad ātmanaḥ samavādyanta
anādhṛṣṭam asy anādhṛṣyam ity āha
anādhṛṣṭaṃ hy etad anādhṛṣyam
devānām oja ity āha
devānāṃ hy etad ojaḥ
abhiśastipā anabhiśastenyam ity āha
abhiśastipā hy etad anabhiśastenyam
anu me dīkṣāṃ dīkṣāpatir manyatām ity āha
yathāyajur evaitat
ghṛtaṃ vai devā vajraṃ kṛtvā somam aghnan
antikam iva khalu vā asyaitac caranti yat tānūnaptreṇa pracaranti
aṃśuraṃśus te deva somāpyāyatām ity āha
yad evāsyāpuvāyate yan mīyate tad evāsyaitenāpyāyayati
ā tubhyam indraḥ pyāyatām ā tvam indrāya pyāyasvety āha
ubhāv evendraṃ ca somaṃ cāpyāyayati
āpyāyaya sakhīnt sanyā medhayety āha
ṛtvijo vā asya sakhāyaḥ
tān evāpyāyayati
svasti te deva soma sutyām aśīyety āha
āśiṣam evaitām āśāste
pra vā ete 'smāl lokāc cyavante ye somam āpyāyayanti
antarikṣadevatyo hi soma āpyāyitaḥ
eṣṭā rāyaḥ preṣe bhagāyety āha
dyāvāpṛthivībhyām eva namaskṛtyāsmiṃ loke pratitiṣṭhanti
devāsurāḥ saṃyattā āsan
te devā bibhyato 'gnim prāviśan
tasmād āhur agniḥ sarvā devatā iti
te 'gnim eva varūthaṃ kṛtvāsurān abhyabhavan
agnim iva khalu vā eṣa praviśati yo 'vāntaradīkṣām upaiti bhrātṛvyābhibhūtyai
bhavaty ātmanā
parāsya bhrātṛvyo bhavati
ātmānam eva dīkṣayā pāti prajām avāntaradīkṣayā
saṃtarām mekhalāṃ samāyacchate
prajā hy ātmano 'ntaratarā
taptavrato bhavati
madantībhir mārjayate
nir hy agniḥ śītena vāyati samiddhyai
yā te agne rudriyā tanūr ity āha
svayaivainad devatayā vratayati sayonitvāya śāntyai
teṣām asurāṇāṃ tisraḥ pura āsann ayasmayy avamātha rajatātha hariṇī
tā devā jetuṃ nāśaknuvan
tā upasadaivājigīṣan
tasmād āhur yaś caivaṃ veda yaś ca na upasadā vai mahāpuraṃ jayantīti
ta iṣuṃ samaskurvatāgnim anīkaṃ somaṃ śalyaṃ viṣṇuṃ tejanam
te 'bruvan ka imām asiṣyatīti
rudra ity abruvan rudro vai krūraḥ so 'syatv iti
so 'bravīt
varaṃ vṛṇai
aham eva paśūnām adhipatir asānīti
tasmād rudraḥ paśūnām adhipatiḥ
tāṃ rudro 'vāsṛjat
sa tisraḥ puro bhittvaibhyo lokebhyo 'surān prāṇudata
yad upasada upasadyante bhrātṛvyaparāṇuttyai
nānyām āhutim purastāj juhuyāt
yad anyām āhutim purastāj juhuyād anyan mukhaṃ kuryāt
sruvenāghāram āghārayati yajñasya prajñātyai
parāṅ atikramya juhoti
parāca evaibhyo lokebhyo yajamāno bhrātṛvyān praṇudate
punar atyākramyopasadaṃ juhoti
praṇudyaivaibhyo lokebhyo bhrātṛvyāñ jitvā bhrātṛvyalokam abhyārohati
devā vai yāḥ prātar upasada upāsīdann ahnas tābhir asurān prāṇudanta
yāḥ sāyaṃ rātriyai tābhiḥ
yat sāyam prātar upasada upasadyante ahorātrābhyām eva tad yajamāno bhrātṛvyān praṇudate
yāḥ prātaryājyāḥ syus tāḥ sāyam puronuvākyāḥ kuryād ayātayāmatvāya
tisra upasada upaiti
traya ime lokāḥ
imān eva lokān prīṇāti
ṣaṭ sampadyante
ṣaḍ vā ṛtavaḥ
ṛtūn eva prīṇāti
dvādaśāhīne soma upaiti
dvādaśa māsāḥ saṃvatsaraḥ
saṃvatsaram eva prīṇāti
caturviṃśatiḥ sampadyante
caturviṃśatir ardhamāsāḥ
ardhamāsān eva prīṇāti
ārāgrām avāntaradīkṣām upeyād yaḥ kāmayetāsmin me loke 'rdhukaṃ syād iti
ekam agre 'tha dvāv atha trīn atha catura eṣā vā ārāgrāvāntaradīkṣā
asminn evāsmai loke 'rdhukam bhavati
parovarīyasīm avāntaradīkṣām upeyād yaḥ kāmayetāmuṣmin me loke 'rdhukaṃ syād iti
caturo 'gre 'tha trīn atha dvāv athaikam eṣā vai parovarīyasy avāntaradīkṣā
amuṣminn evāsmai loke 'rdhukam bhavati
suvargaṃ vā ete lokaṃ yanti ya upasada upayanti
teṣāṃ ya unnayate hīyata eva sa
nodaneṣīti
sūnnīyam iva
yo vai svārthetāṃ yatāṃ śrānto hīyata uta sa niṣṭyāya saha vasati
tasmāt sakṛd unnīya nāparam unnayeta
dadhnonnayeta
etad vai paśūnāṃ rūpam
rūpeṇaiva paśūn avarunddhe
yajño devebhyo nilāyata viṣṇū rūpaṃ kṛtvā
sa pṛthivīm prāviśat
taṃ devā hastānt saṃrabhyaicchan
tam indra uparyupary atyakrāmat
so 'bravīt ko māyam uparyupary atyakramīd iti
ahaṃ durge hanteti
atha kas tvam iti
ahaṃ durgād āharteti so 'bravīt
durge vai hantāvocathā varāho 'yaṃ vāmamoṣaḥ
saptānāṃ girīṇām parastād vittaṃ vedyam asurāṇām bibharti taṃ jahi yadi durge hantāsīti
sa darbhapuñjīlam udvṛhya saptagirīn bhittvā tam ahan
so 'bravīd durgād vā āhartāvocathā etam āhareti
tam ebhyo yajña eva yajñam āharat
yat tad vittaṃ vedyam asurāṇām avindanta tad ekaṃ vedyai veditvam
asurāṇāṃ vā iyam agra āsīt
yāvad āsīnaḥ parāpaśyati tāvad devānām
te devā abruvann astv eva no 'syām apīti
kiyad vo dāsyāma iti
yāvad iyaṃ salāvṛkī triḥ parikrāmati tāvan no datteti
sa indraḥ salāvṛkīrūpaṃ kṛtvemāṃ triḥ sarvataḥ paryakrāmat
tad imām avindanta
yad imām avindanta tad vedyai veditvam
sā vā iyaṃ sarvaiva vediḥ
iyati śakṣyāmīti tvā avamāya yajante
triṃśat padāni paścāt tiraścī bhavati ṣaṭtriṃśat prācī caturviṃśatiḥ purastāt tiraścī
daśa daśa sampadyante
daśākṣarā virāṭ
annaṃ virāṭ
virājaivānnādyam avarunddhe
uddhanti
yad evāsyā amedhyaṃ tad apahanti
uddhanti
tasmād oṣadhayaḥ parābhavanti
barhi stṛṇāti
tasmād oṣadhayaḥ punar ābhavanti
uttaram barhiṣa uttarabarhi stṛṇāti
prajā vai barhiḥ
yajamāna uttarabarhiḥ
yajamānam evāyajamānād uttaraṃ karoti
tasmād yajamāno 'yajamānād uttaraḥ
yad vā anīśāno bhāram ādatte vi vai sa liśate
yad dvādaśa sāhnasyopasadaḥ syus tisro 'hīnasya yajñasya viloma kriyeta
tisra eva sāhnasyopasado dvādaśāhīnasya yajñasya savīryatvāya
atho saloma kriyate
vatsasyaika stanaḥ
bhāgī hi sa
athaikaṃ stanaṃ vratam upaity atha dvāv atha trīn atha caturaḥ
etad vai kṣurapavi nāma vrataṃ yena pra jātān bhrātṛvyān nudate prati janiṣyamāṇān
atho kanīyasaiva bhūya upaiti
caturo 'gre stanān vratam upaity atha trīn atha dvāv athaikam
etad vai sujaghanaṃ nāma vrataṃ tapasyaṃ suvargyam
atho praiva jāyate prajayā paśubhiḥ
yavāgū rājanyasya vratam
krūreva vai yavāgūḥ
krūra iva rājanyaḥ
vajrasya rūpaṃ samṛddhyai
āmikṣā vaiśyasya
pākayajñasya rūpaṃ puṣṭyai
payo brāhmaṇasya
tejo vai brāhmaṇaḥ
tejaḥ payaḥ
tejasaiva tejaḥ paya ātman dhatte
atho payasā vai garbhā vardhante
garbha iva khalu vā eṣa yad dīkṣitaḥ
yad asya payo vratam bhavati ātmānam eva tad vardhayati
trivrato vai manur āsīd dvivratā asurā ekavratā devāḥ
prātar madhyaṃdine sāyaṃ tan manor vratam āsīt
pākayajñasya rūpaṃ puṣṭyai
prātaś ca sāyaṃ cāsurāṇāṃ nirmadhyam
kṣudho rūpam
tatas te parābhavan
madhyaṃdine madhyarātre devānām
tatas te 'bhavan
suvargaṃ lokam āyan
yad asya madhyaṃdine madhyarātre vratam bhavati madhyato vā annena bhuñjate
madhyata eva tad ūrjaṃ dhatte bhrātṛvyābhibhūtyai
bhavaty ātmanā
parāsya bhrātṛvyo bhavati
garbho vā eṣa yad dīkṣitaḥ
yonir dīkṣitavimitam
yad dīkṣito dīkṣitavimitāt pravased yathā yoner garbha skandati tādṛg eva tat
na pravastavyam ātmano gopīthāya
eṣa vai vyāghraḥ kulagopo yad agniḥ
tasmād yad dīkṣitaḥ pravaset sa enam īśvaro 'nūtthāya hantoḥ
na pravastavyam ātmano guptyai
dakṣiṇataḥ śaye
etad vai yajamānasyāyatanam
sva evāyatane śaye
agnim abhyāvṛtya śaye
devatā eva yajñam abhyāvṛtya śaye
purohaviṣi devayajane yājayed yaṃ kāmayeta
upainam uttaro yajño namet
abhi suvargaṃ lokaṃ jayed iti
etad vai purohavir devayajanaṃ yasya hotā prātaranuvākam anubruvann agnim apa ādityam abhi vipaśyati
upainam uttaro yajño namati
abhi suvargaṃ lokaṃ jayati
āpte devayajane yājayed bhrātṛvyavantam
panthāṃ vādhisparśayet kartaṃ vā
yāvan nānase yātavai na rathāya
etad vā āptaṃ devayajanam
āpnoty eva bhrātṛvyam
nainam bhrātṛvya āpnoti
ekonnate devayajane yājayet paśukāmam
ekonnatād vai devayajanād aṅgirasaḥ paśūn asṛjanta
antarā sadohavirdhāne unnataṃ syāt
etad vā ekonnataṃ devayajanam
paśumān eva bhavati
tryunnate devayajane yājayet suvargakāmam
tryunnatād vai devayajanād aṅgirasaḥ suvargaṃ lokam āyan
antarāhavanīyaṃ ca havirdhānaṃ connataṃ syād antarā havirdhānaṃ ca sadaś cāntarā sadaś ca gārhapatyaṃ ca
etad vai tryunnataṃ devayajanam
suvargam eva lokam eti
pratiṣṭhite devayajane yājayet pratiṣṭhākāmam
etad vai pratiṣṭhitaṃ devayajanaṃ yat sarvataḥ samam
praty eva tiṣṭhati
yatrānyā anyā oṣadhayo vyatiṣaktāḥ syus tad yājayet paśukāmam
etad vai paśūnāṃ rūpam
rūpeṇaivāsmai paśūn avarunddhe
paśumān eva bhavati
nirṛtigṛhīte devayajane yājayed yaṃ kāmayeta nirṛtyāsya yajñaṃ grāhayeyam iti
etad vai nirṛtigṛhītaṃ devayajanaṃ yat sadṛśyai satyā ṛkṣam
nirṛtyaivāsya yajñaṃ grāhayati
vyāvṛtte devayajane yājayed vyāvṛtkāmaṃ yam pātre vā talpe vā mīmāṃseran
prācīnam āhavanīyāt pravaṇaṃ syāt pratīcīnaṃ gārhapatyāt
etad vai vyāvṛttaṃ devayajanam
vi pāpmanā bhrātṛvyeṇāvartate
nainam pātre na talpe mīmāṃsante
kārye devayajane yājayed bhūtikāmam
kāryo vai puruṣaḥ
bhavaty eva
tebhya uttaravediḥ siṃhī rūpaṃ kṛtvobhayān antarāpakramyātiṣṭhat
te devā amanyanta yatarān vā iyam upāvartsyati ta idam bhaviṣyantīti
tām upāmantrayanta
sābravīt
varaṃ vṛṇai
sarvān mayā kāmān vyaśnavatha
pūrvāṃ tu māgner āhutir aśnavatā iti
tasmād uttaravedim pūrvām agner vyāghārayanti
vārevṛtaṃ hy asyai
śamyayā parimimīte
mātraivāsyai sā
atho yuktenaiva yuktam avarunddhe
vittāyanī me 'sīty āha
vittā hy enān āvat
tiktāyanī me 'sīty āha
tiktān hy enān āvat
avatān mā nāthitam ity āha
nāthitān hy enān āvat
avatān mā vyathitam ity āha
vyathitān hy enān āvat
vider agnir nabho nāmāgne aṅgira iti trir harati
ya evaiṣu lokeṣv agnayas tān evāvarunddhe
tūṣṇīṃ caturthaṃ harati
aniruktam evāvarunddhe
siṃhīr asi
mahiṣīr asīty āha
siṃhīr hy eṣā rūpaṃ kṛtvobhayān antarāpakramyātiṣṭhat
uru prathasvoru te yajñapatiḥ prathatām ity āha
yajamānam eva prajayā paśubhiḥ prathayati
dhruvāsīti saṃhanti dhṛtyai
devebhyaḥ śundhasva
devebhyaḥ śumbhasveti
ava cokṣati pra ca kirati śuddhyai
indraghoṣas tvā
vasubhiḥ purastāt pātv ity āha
digbhya evainām prokṣati
devāṃś ced uttaravedir upāvavartīhaiva vijayāmahā ity asurā vajram udyatya devān abhyāyanta
tān indraghoṣo vasubhiḥ purastād apānudata manojavāḥ pitṛbhir dakṣiṇataḥ pracetā rudraiḥ paścād viśvakarmādityair uttarataḥ
yad evam uttaravedim prokṣati digbhya eva tad yajamāno bhrātṛvyān praṇudate
indro yatīnt sālāvṛkebhyaḥ prāyacchat
tān dakṣiṇata uttaravedyā ādan
yat prokṣaṇīnām ucchiṣyeta tad dakṣiṇata uttaravedyai ninayet
yad eva tatra krūraṃ tat tena śamayati
yaṃ dviṣyāt taṃ dhyāyet
śucaivainam arpayati
sottaravedir abravīt sarvān mayā kāmān vyaśnavatheti
te devā akāmayantāsurān bhrātṛvyān abhibhavemeti
te 'juhavuḥ
siṃhīr asi sapatnasāhī svāheti
te 'surān bhrātṛvyān abhyabhavan
te 'surān bhrātṛvyān abhibhūyākāmayanta prajāṃ vindemahīti
te 'juhavuḥ
siṃhīr asi suprajāvaniḥ svāheti
te prajām avindanta
te prajāṃ vittvākāmayanta paśūn vindemahīti
te 'juhavuḥ
siṃhīr asi rāyaspoṣavaniḥ svāheti
te paśūn avindanta
te paśūn vittvākāmayanta pratiṣṭhāṃ vindemahīti
te 'juhavuḥ
siṃhīr asy ādityavaniḥ svāheti
ta imām pratiṣṭhām avindanta
ta imām pratiṣṭhāṃ vittvākāmayanta devatā āśiṣa upeyāmeti
te 'juhavuḥ
siṃhīr asy āvaha devān devayate yajamānāya svāheti
te devatā āśiṣa upāyan
pañca kṛtvo vyāghārayati
pañcākṣarā paṅktiḥ
pāṅkto yajñaḥ
yajñam evāvarunddhe
akṣṇayā vyāghārayati
tasmād akṣṇayā paśavo 'ṅgāni praharanti pratiṣṭhityai
bhūtebhyas tveti srucam udgṛhṇāti
ya eva devā bhūtās teṣāṃ tad bhāgadheyam
tān eva tena prīṇāti
pautudravān paridhīn paridadhāty eṣāṃ lokānāṃ vidhṛtyai
agnes trayo jyāyāṃso bhrātara āsan
te devebhyo havyaṃ vahantaḥ prāmīyanta
so 'gnir abibhed itthaṃ vāva sya ārtim āriṣyatīti
sa nilāyata
sa yāṃ vanaspatiṣv avasat tām pūtudrau
yām oṣadhīṣu tāṃ sugandhitejane
yām paśuṣu tām petvasyāntarā śṛṅge
taṃ devatāḥ praiṣam aicchan
tam anvavindan
tam abruvann upa na āvartasva havyaṃ no vaheti
so 'bravīt
varaṃ vṛṇai
yad eva gṛhītasyāhutasya bahiḥparidhi skandāt tan me bhrātṝṇām bhāgadheyam asad iti
tasmād yad gṛhītasyāhutasya bahiḥparidhi skandati teṣāṃ tad bhāgadheyaṃ tān eva tena prīṇāti
so 'manyatāsthanvanto me pūrve bhrātaraḥ prāmeṣatāsthāni śātayā iti
sa yāny asthāny aśātayata tat pūtudrv abhavat
yan māṃsam upamṛtaṃ tad gulgulu
yad etānt sambhārānt saṃbharaty agnim eva tat saṃbharati
agneḥ purīṣam asīty āha
agner hy etat purīṣaṃ yat saṃbhārāḥ
atho khalv āhur ete vāvainaṃ te bhrātaraḥ pariśere yat pautudravāḥ paridhaya iti
baddham avasyati
varuṇapāśād evaine muñcati
praṇenekti
medhye evaine karoti
sāvitriyarcā hutvā havirdhāne pravartayati
savitṛprasūta evaine pravartayati
varuṇo vā eṣa durvāg ubhayato baddho yad akṣaḥ
sa yad utsarjed yajamānasya gṛhān abhyutsarjet
suvāg deva duryāṁ āvadety āha
gṛhā vai duryāḥ śāntyai
patny upānakti
patnī hi sarvasya mitraṃ mitratvāya
yad vai patnī yajñasya karoti mithunaṃ tat
atho patniyā evaiṣa yajñasyānvārambho 'navachittyai
vartmanā vā anvitya yajñaṃ rakṣāṃsi jighāṃsanti
vaiṣṇavībhyām ṛgbhyāṃ vartmanor juhoti
yajño vai viṣṇuḥ
yajñād eva rakṣāṃsy apahanti
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ
hiraṇyam upāsya juhoti
agnivaty eva juhoti
nāndho 'dhvaryur bhavati na yajñaṃ rakṣāṃsi ghnanti
prācī pretam adhvaraṃ kalpayantī ity āha
suvargam evaine lokaṃ gamayati
atra ramethāṃ varṣman pṛthivyā ity āha
varṣma hy etat pṛthivyā yad devayajanam
śiro vā etad yajñasya yaddhavirdhānam
divo vā viṣṇav uta vā pṛthivyā iti
āśīrpadayarcā dakṣiṇasya havirdhānasya methīṃ nihanti
śīrṣata eva yajñasya yajamāna āśiṣo 'varunddhe
daṇḍo vā auparas tṛtīyasya havirdhānasya vaṣaṭkāreṇākṣam achinat
yat tṛtīyaṃ chadir havirdhānayor udāhriyate tṛtīyasya havirdhānasyāvaruddhyai
śiro vā etad yajñasya yaddhavirdhānam
viṣṇo rarāṭam asi
viṣṇoḥ pṛṣṭham asīty āha
tasmād etāvaddhā śiro viṣyūtam
viṣṇoḥ syūr asi
viṣṇor dhruvam asīty āha
vaiṣṇavaṃ hi devatayā havirdhānam
yam prathamaṃ granthiṃ grathnīyāt yat taṃ na visraṃsayed amehenādhvaryuḥ pramīyeta
tasmāt sa visrasyaḥ
devasya tvā savituḥ prasava ity abhrim ādatte prasūtyai
aśvinor bāhubhyām ity āha
aśvinau hi devānām adhvaryū āstām
pūṣṇo hastābhyām ity āha yatyai
vajra iva vā eṣā yad abhriḥ
abhrir asi
nārir asīty āha śāntyai
kāṇḍe kāṇḍe vai kriyamāṇe yajñaṃ rakṣāṃsi jighāṃsanti
parilikhitaṃ rakṣaḥ
parilikhitā arātaya ity āha rakṣasām apahatyai
idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma ity āha
dvau vāva puruṣau yaṃ caiva dveṣṭi yaś cainaṃ dveṣṭi
tayor evānantarāyaṃ grīvāḥ kṛntati
dive tvāntarikṣāya tvā pṛthivyai tvety āha
ebhya evainaṃ lokebhyaḥ prokṣati
parastād arvācīm prokṣati
tasmāt parastād arvācīm manuṣyā ūrjam upajīvanti
krūram iva vā etat karoti yat khanati
apo 'vanayati śāntyai
yavamatīr avanayati
ūrg vai yavaḥ
ūrg udumbaraḥ
ūrjaivorjaṃ samardhayati
yajamānena saṃmitaudumbarī bhavati
yāvān eva yajamānas tāvatīm evāsminn ūrjaṃ dadhāti
pitṝṇāṃ sadanam asīti barhir avastṛṇāti
pitṛdevatyaṃ hy etad yan nikhātam
yad barhir anavastīrya minuyāt pitṛdevatyā nikhātā syāt
barhir avastīrya minoti
asyām evaināṃ minoti
atho svāruham evaināṃ karoti
ud divaṃ stabhānāntarikṣam pṛṇety āhaiṣāṃ lokānāṃ vidhṛtyai
dyutānas tvā māruto minotv ity āha
dyutāno ha sma vai māruto devānām audumbarīm minoti
tenaivainām minoti
brahmavaniṃ tvā kṣatravanim ity āha
yathāyajur evaitat
ghṛtena dyāvāpṛthivī āpṛṇethām ity audumbaryāṃ juhoti
dyāvāpṛthivī eva rasenānakti
āntam anvavasrāvayati
āntam eva yajamānaṃ tejasānakti
aindram asīti chadir adhinidadhāti
aindraṃ hi devatayā sadaḥ
viśvajanasya chāyety āha
viśvajanasya hy eṣā chāyā yat sadaḥ
navacchadi tejaskāmasya minuyāt
trivṛtā stomena saṃmitam
tejas trivṛt
tejasvy eva bhavati
ekādaśacchadīndriyakāmasya
ekādaśākṣarā triṣṭuk
indriyaṃ triṣṭuk
indriyāvy eva bhavati
pañcadaśacchadi bhrātṛvyavataḥ
pañcadaśo vajro bhrātṛvyābhibhūtyai
saptadaśacchadi prajākāmasya
saptadaśaḥ prajāpatiḥ prajāpater āptyai
ekaviṃśaticchadi pratiṣṭhākāmasya
ekaviṃśa stomānām pratiṣṭhā pratiṣṭhityai
udaraṃ vai sadaḥ
ūrg udumbaraḥ
madhyata audumbarīm minoti
madhyata eva prajānām ūrjaṃ dadhāti
tasmān madhyata ūrjā bhuñjate
yajamānaloke vai dakṣiṇāni chadīṃṣi bhrātṛvyaloka uttarāṇi
dakṣiṇāny uttarāṇi karoti
yajamānam evāyajamānād uttaraṃ karoti
tasmād yajamāno 'yajamānād uttaraḥ
antarvartān karoti vyāvṛttyai
tasmād araṇyam prajā upajīvanti
pari tvā girvaṇo gira ity āha
yathāyajur evaitat
indrasya syūr asi
indrasya dhruvam asīty āha
aindraṃ hi devatayā sadaḥ
yam prathamaṃ granthiṃ grathnīyād yat taṃ na visraṃsayed amehenādhvaryuḥ pramīyeta
tasmāt sa visrasyaḥ
śiro vā etad yajñasya yaddhavirdhānam prāṇā uparavāḥ
havirdhāne khāyante
tasmācchīrṣan prāṇāḥ
adhastāt khāyante
tasmād adhastāc chīrṣṇaḥ prāṇāḥ
rakṣohaṇo valagahano vaiṣṇavān khanāmīty āha
vaiṣṇavā hi devatayoparavāḥ
asurā vai niryanto devānām prāṇeṣu valagān nyakhanan
tān bāhumātre 'nvavindan
tasmād bāhumātrāḥ khāyante
idam ahaṃ taṃ valagam udvapāmi yaṃ naḥ samāno yam asamāno nicakhānety āha
dvau vāva puruṣau yaś caiva samāno yaś cāsamānaḥ
yam evāsmai tau valagaṃ nikhanatas tam evodvapati
saṃtṛṇatti
tasmāt saṃtṛṇṇā antarataḥ prāṇāḥ
na sambhinatti
tasmād asaṃbhinnāḥ prāṇāḥ
apo 'vanayati
tasmād ārdrā antarataḥ prāṇāḥ
yavamatīr avanayati
ūrg vai yavaḥ
prāṇā uparavāḥ
prāṇeṣv evorjaṃ dadhāti
barhir avastṛṇāti
tasmāl lomaśā antarataḥ prāṇāḥ
ājyena vyāghārayati
tejo vā ājyam
prāṇā uparavāḥ
prāṇeṣv eva tejo dadhāti
hanū vā ete yajñasya yad adhiṣavaṇe
na saṃtṛṇatti
asaṃtṛṇṇe hi hanū
atho khalu dīrghasome saṃtṛdye dhṛtyai
śiro vā etad yajñasya yaddhavirdhānam
prāṇā uparavā hanū adhiṣavaṇe jihvā carma grāvāṇo dantā mukham āhavanīyo nāsikottaravedir udaraṃ sadaḥ
yadā khalu vai jihvayā datsv adhikhādaty atha mukhaṃ gacchati
yadā mukhaṃ gacchaty athodaraṃ gacchati
tasmāddhavirdhāne carmann adhi grāvabhir abhiṣutyāhavanīye hutvā pratyañcaḥ paretya sadasi bhakṣayanti
yo vai virājo yajñamukhe dohaṃ veda duha evainām
iyaṃ vai virāṭ
tasyai tvak carmodho 'dhiṣavaṇe stanā uparavā grāvāṇo vatsā ṛtvijo duhanti somaḥ payaḥ
ya evaṃ veda duha evainām
cātvālāt dhiṣṇiyān upavapati
yoniḥ vai yajñasya cātvālam yajñasya sa yoni tvāya
devāḥ vai yajñam parājayanta
tam āgnīdhrāt punar apājayan
etat vai yajñasya aparājitam yat āgnīdhram
yat āgnīdhrāt dhiṣṇiyān viharati yat eva yajñasya aparājitam tatas eva enam punar tanute
parājitya iva khalu vai ete yanti ye bahiṣpavamānam sarpanti
bahiṣpavamāne stute āha agnīdh agnīn vihara barhiḥ stṛṇāhi puroḍāśām alaṃkuru iti
yajñam eva apajitya punar tanvānāḥ yanti
aṅgāraiḥ dve savane viharati śalākābhiḥ tṛtīyam sa śukra tvāya
atha u saṃbharati eva enat
dhiṣṇiyāḥ vai amuṣmin loke somam arakṣan
tebhyaḥ adhi somam āharan
tam anvavāyan
tam paryaviśan
yaḥ evam veda vindate pariveṣṭāram
te soma pīthena vyārdhyanta
te deveṣu soma pītham aicchanta
tān devāḥ abruvan dve dve nāmanī kurudhvam atha pra vā āpsyatha na vā iti
agnayaḥ vai atha dhiṣṇiyāḥ
tasmāt dvi nāmā brāhmaṇaḥ ardhukaḥ
teṣām ye nediṣṭham paryaviśan te soma pītham prāpnuvan āhavanīyaḥ āgnīdhrīyaḥ hotrīyaḥ mārjālīyaḥ
tasmāt teṣu juhvati
atihāya vaṣaṭkaroti
vi hi ete soma pīthena ārdhyanta
devāḥ vai yāḥ prācīḥ āhutīḥ ajuhavuḥ ye purastāt asurāḥ āsan tān tābhiḥ prāṇudanta
yāḥ pratīcīḥ ye paścāt asurāḥ āsan tān tābhiḥ apānudanta
prācīḥ anyāḥ āhutayaḥ hūyante
pratyaṅ āsīnaḥ dhiṣṇiyān vyāghārayati
paścāt ca eva purastāt ca yajamānaḥ bhrātṛvyān praṇudate
tasmāt parācīḥ prajāḥ pravīyante pratīcīḥ jāyante
prāṇāḥ vai ete yat dhiṣṇiyāḥ
yat adhvaryuḥ pratyaṅ dhiṣṇiyān atisarpet prāṇān saṃkarṣet pramāyukaḥ syāt
nābhiḥ vai eṣā yajñasya yat hotā
ūrdhvaḥ khalu vai nābhyai prāṇaḥ avāṅ apānaḥ
yat adhvaryuḥ pratyaṅ hotāram atisarpet apāne prāṇam dadhyāt pramāyukaḥ syāt
na adhvaryuḥ upagāyet
vāc vīryaḥ vai adhvaryuḥ
yat adhvaryuḥ upagāyet udgātre vācam samprayacchet
upadāsukā asya vāc syāt
brahma vādinaḥ vadanti na asaṃsthite some adhvaryuḥ pratyaṅ sadaḥ atīyāt atha kathā dākṣiṇāni hotum eti yāmaḥ hi sa teṣām kasmai aha devāḥ yāmam vā a yāmam vā anujñāsyanti iti
uttareṇa āgnīdhram parītya juhoti dākṣiṇāni
na prāṇān saṃkarṣati
ni anye dhiṣṇiyāḥ upyante na anye
yān nivapati tena tān prīṇāti
yān na nivapati anudiśati tena tān
suvargāya vai etāni lokāya hūyante yat vaisarjanāni
dvābhyām gārhapatye juhoti
dvipād yajamānaḥ
pratiṣṭhityai
āgnīdhre juhoti
antarikṣe eva ākramate
āhavanīye juhoti
suvargam eva enam lokam gamayati
devān vai suvargam lokam yataḥ rakṣāṃsi ajighāṃsan
te somena rājñā rakṣāṃsi apahatya āptum ātmānam kṛtvā suvargam lokam āyan rakṣasām an upalābhāya
āttaḥ somaḥ bhavati
atha vaisarjanāni juhoti rakṣasām apahatyai
tvam soma tanū kṛdbhyaḥ iti āha
tanū kṛt hi eṣa
dveṣobhyaḥ anya kṛtebhyaḥ iti āha
anya kṛtāni hi rakṣāṃsi
uru yantāsi varūtham iti āha
uru naḥ kṛdhī iti vāva etat āha
juṣāṇaḥ aptur ājyasya vetu iti āha
aptum eva yajamānam kṛtvā suvargam lokam gamayati rakṣasām an upalābhāya
ā somam dadate ā grāvṇaḥ ā vāyavyāni ā droṇakalaśam
ud patnīm ānayanti
anu anāṃsi pravartayanti
yāvat eva asya asti tena saha suvargam lokam eti
nayavatyā ṛcā āgnīdhre juhoti suvargasya lokasya abhinītyai
grāvṇaḥ vāyavyāni droṇakalaśam āgnīdhre upavāsayati
vi hi enam taiḥ gṛhṇate
yat saha upavāsayet apuvāyeta
saumyā ṛcā prapādayati
svayā eva enam devatayā prapādayati
adityāḥ sadaḥ asi adityāḥ sadaḥ ā sīda iti āha
yathāyajus eva etat
yajamānaḥ vai etasya purā goptā bhavati
eṣa vaḥ deva savitar somaḥ iti āha
savitṛ prasūtaḥ eva enam devatābhyaḥ samprayacchati
etat tvaṃ soma devo devān upāgā ity āha
devaḥ hi eṣa san devān upaiti
idam aham manuṣyo manuṣyān ity āha
manuṣyaḥ hi eṣa san manuṣyān upaiti
yat etat yajuḥ na brūyāt aprajāḥ apaśuḥ yajamānaḥ syāt
saha prajayā saha rāyaspoṣeṇa iti āha
prajayā eva paśubhiḥ saha imam lokam upāvartate
namaḥ devebhyaḥ iti āha
namaskāraḥ hi devānām
svadhā pitṛbhyaḥ iti āha
svadhākāraḥ hi pitṝṇām
idam aham niḥ varuṇasya pāśāt iti āha
varuṇa pāśāt eva nirmucyate
agne vrata pate
ātmanaḥ pūrvā tanūḥ ādeyā iti āhuḥ kaḥ hi tat veda yat vasīyān sve vaśe bhūte punar vā dadāti na vā iti
grāvāṇaḥ vai somasya rājñaḥ malimlu senā
yaḥ evam vidvān grāvṇaḥ āgnīdhre upavāsayati na enam malimlu senā vindati
vaiṣṇavyā ṛcā hutvā yūpam acchaiti
vaiṣṇavaḥ vai devatayā yūpaḥ
svayā eva enam devatayā acchaiti
ati anyān agām na anyān upāgām iti āha
ati hi anyān eti
na anyān upaiti
arvāk tvā paraiḥ avidam parovaraiḥ iti āha
arvāk hi enam paraiḥ vindati parovaraiḥ
tam tvā juṣe vaiṣṇavam deva yajyāyai iti āha
deva yajyāyai hi enam juṣate
devaḥ tvā savitā madhvā anaktu iti āha
tejasā eva enam anakti
oṣadhe trāyasva enam svadhite mā enam hiṃsīḥ iti āha
vajraḥ vai svadhitiḥ śāntyai
svadhiteḥ vṛkṣasya bibhyataḥ prathamena śakalena saha tejaḥ parāpatati
yaḥ prathamaḥ śakalaḥ parāpatet tam api āharet
sa tejasam eva enam āharati
ime vai lokāḥ yūpāt prayataḥ bibhyati
divam agreṇa mā lekhīḥ antarikṣam madhyena mā hiṃsīḥ iti āha
ebhyaḥ eva enam lokebhyaḥ śamayati
vanaspate śata valśaḥ vi roha iti āvraścane juhoti
tasmāt āvraścanāt vṛkṣāṇām bhūyāṃsaḥ uttiṣṭhanti
sahasra valśāḥ vi vayam ruhema iti āha
āśiṣam eva etām āśāste
an akṣa saṅgam vṛścet
yat akṣa saṅgam vṛścet adhaīṣam yajamānasya pramāyukam syāt
yam kāmayeta apratiṣṭhitaḥ syāt iti āroham tasmai vṛścet
eṣa vai vanaspatīnām a pratiṣṭhitaḥ
a pratiṣṭhitaḥ eva bhavati
yam kāmayeta a paśuḥ syāt iti a parṇam tasmai śuṣka agram vṛścet
eṣa vai vanaspatīnām a paśavyaḥ
a paśuḥ eva bhavati
yam kāmayeta paśumān syāt iti bahu parṇam tasmai bahu śākham vṛścet
eṣa vai vanaspatīnām paśavyaḥ
paśumān eva bhavati
pratiṣṭhitam vṛścet pratiṣṭhā kāmasya
eṣa vai vanaspatīnām pratiṣṭhitaḥ yaḥ same bhūmyai svāt yoneḥ rūḍhaḥ prati eva tiṣṭhati
yaḥ pratyaṅ upanataḥ tam vṛścet
sa hi medham abhi upanataḥ
pañca aratnim tasmai vṛścet yam kāmayeta upa enam uttaraḥ yajñaḥ namet iti
pañca akṣarā paṅktiḥ
pāṅktaḥ yajñaḥ
upa enam uttaraḥ yajñaḥ namati
ṣaṣ aratnim pratiṣṭhā kāmasya
ṣaṭ vai ṛtavaḥ
ṛtuṣu eva pratitiṣṭhati
sapta aratnim paśu kāmasya
sapta padā śakvarī
paśavaḥ śakvarī
paśūn eva avarunddhe
nava aratnim tejaskāmasya trivṛtā stomena saṃmitam
tejaḥ trivṛt
tejasvī eva bhavati
ekādaśa aratnim indriya kāmasya
ekādaśa akṣarā triṣṭubh
indriyam triṣṭubh
indriyāvī eva bhavati
pañcadaśa aratnim bhrātṛvyavataḥ
pañcadaśaḥ vajraḥ bhrātṛvya abhibhūtyai
saptadaśa aratnim prajā kāmasya
saptadaśaḥ prajāpatiḥ prajāpateḥ āptyai
ekaviṃśati aratnim pratiṣṭhā kāmasya
ekaviṃśaḥ stomānām pratiṣṭhā pratiṣṭhityai
aṣṭa aśriḥ bhavati
aṣṭa akṣarā gāyatrī
tejaḥ gāyatrī
gāyatrī yajña mukham
tejasā eva gāyatriyā yajña mukhena saṃmitaḥ
pṛthivyai tvā antarikṣāya tvā dive tvā iti āha
ebhyaḥ eva enam lokebhyaḥ prokṣati
parāñcam prokṣati
parāṅ iva hi suvargaḥ lokaḥ
krūram iva vai etat karoti yat khanati
apaḥ avanayati śāntyai
yavamatīḥ avanayati
ūrj vai yavaḥ
yajamānena yūpaḥ saṃmitaḥ
yāvān eva yajamānaḥ tāvatīm eva asmin ūrjam dadhāti
pitṝṇām sadanam asi iti
barhiḥ avastṛṇāti
pitṛ devatyam hi etat yat nikhātam
yat barhiḥ an avastīrya minuyāt pitṛ devatyaḥ nikhātaḥ syāt
barhiḥ avastīrya minoti
asyām eva enam minoti
yūpa śakalam avāsyati
sa tejasam eva enam minoti
devaḥ tvā savitā madhvā anaktu iti āha
tejasā eva enam anakti
su pippalābhyaḥ tvā oṣadhībhyaḥ iti caṣālam prati muñcati
tasmāt śīrṣataḥ oṣadhayaḥ phalam gṛhṇanti
tejaḥ vai ājyam
yajamānena agniṣṭhā aśriḥ saṃmitā
yat agniṣṭhām aśrim anakti yajamānam eva tejasā anakti
ā antam anakti
ā antam eva yajamānam tejasā anakti
sarvatas parimṛśati
a parivargam eva asmin tejaḥ dadhāti
ud divam stabhāna antarikṣam pṛṇa iti āha eṣām lokānām vidhṛtyai
vaiṣṇavyā ṛcā kalpayati
vaiṣṇavaḥ vai devatayā yūpaḥ
svayā eva enam devatayā kalpayati
dvābhyām kalpayati
dvipād yajamānaḥ pratiṣṭhityai
yam kāmayeta tejasā enam devatābhiḥ indriyeṇa vyardhayeyam iti agniṣṭhām tasya aśrim āhavanīyāt ittham vā ittham vā ati nāvayet
tejasā eva enam devatābhiḥ indriyeṇa vyardhayati
yam kāmayeta tejasā enam devatābhiḥ indriyeṇa samardhayeyam iti agniṣṭhām tasya aśrim āhavanīyena saṃminuyāt
tejasā eva enam devatābhiḥ indriyeṇa samardhayati
brahma vanim tvā kṣatra vanim iti āha
yathāyajus eva etat
ūrj vai raśanā
yajamānena yūpaḥ saṃmitaḥ
yajamānam eva ūrjā samardhayati
nābhi daghne parivyayati
nābhi daghne eva asmai ūrjam dadhāti
tasmāt nābhi daghne ūrjā bhuñjate
yam kāmayeta ūrjā enam vyardhayeyam iti ūrdhvām vā tasya avācīm vā avohet
ūrjā eva enam vyardhayati
yadi kāmayeta varṣukaḥ parjanyaḥ syāt iti avācīm avohet
vṛṣṭim eva niyacchati
yadi kāmayeta a varṣukaḥ syāt iti ūrdhvām udūhet
vṛṣṭim eva udyacchati
pitṝṇām nikhātam
manuṣyāṇām ūrdhvam nikhātāt ā raśanāyāḥ
oṣadhīnām raśanā
devānāṃ ūrdhvaṃ raśanāyā ā caṣālād indrasya caṣālaṃ sādhyānām atiriktaṃ sa vā eṣa sarvadevatyo yad yūpo yad yūpam minoti sarvā eva devatāḥ prīṇāti
yajñena vai devāḥ suvargam lokam āyan
te amanyanta manuṣyāḥ naḥ anvābhaviṣyanti iti
te yūpena yopayitvā suvargam lokam āyan
tam ṛṣayaḥ yūpena eva anuprājānan
tat yūpasya yūpa tvam
yat yūpam minoti suvargasya lokasya prajñātyai
purastāt minoti
purastāt hi yajñasya prajñāyate
a prajñātam hi tat yat atipanne āhuḥ idam kāryam āsīt iti
sādhyāḥ vai devāḥ yajñam atyamanyanta
tān yajñaḥ na aspṛśat
tān yat yajñasya atiriktam āsīt tat aspṛśat
atiriktam vai etat yajñasya yat agnau agnim mathitvā praharati
atiriktam etat yūpasya yat ūrdhvam caṣālāt
teṣām tat bhāgadheyam
tān eva tena prīṇāti
devāḥ vai saṃsthite some pra srucaḥ aharan pra yūpam
te amanyanta yajñaveśasam vai idam kurmaḥ iti
te prastaram srucām niṣkrayaṇam apaśyan svarum yūpasya
saṃsthite some pra prastaram harati
juhoti svarum a yajñaveśasāya
sādhyāḥ vai devāḥ asmin loke āsan na anyat kiṃcana miṣat
te agnim eva agnaye medhāya ālabhanta
na hi anyat ālambhyam avindan
tatas vai imāḥ prajāḥ prājāyanta
yat agnau agnim mathitvā praharati prajānām prajananāya
rudraḥ vai eṣa yat agniḥ yajamānaḥ paśuḥ
yat paśum ālabhya agnim manthet rudrāya yajamānam apidadhyāt
pramāyukaḥ syāt
atha u khalu āhuḥ agniḥ sarvāḥ devatāḥ haviḥ etat yat paśuḥ iti
yat paśum ālabhya agnim manthati havyāya eva āsannāya sarvāḥ devatāḥ janayati
upākṛtya eva manthyaḥ
tat na iva ālabdham na iva an ālabdham
agneḥ janitram asi iti āha
agneḥ hi etat janitram
vṛṣaṇau sthaḥ iti āha
vṛṣaṇau hi etau
urvaśī asi āyuḥ asi iti āha mithuna tvāya
ghṛtena akte vṛṣaṇam dadhāthām iti āha
vṛṣaṇam hi ete dadhāte ye agnim
gāyatram chandaḥ anu prajāyasva iti āha
chandobhiḥ eva enam prajanayati
agnaye mathyamānāya anu brūhi iti āha
sāvitrīm ṛcam anvāha
savitṛ prasūtaḥ eva enam manthati
jātāya anubrūhi
prahriyamāṇāya anubrūhi iti āha
kāṇḍe kāṇḍe eva enam kriyamāṇe samardhayati
gāyatrīḥ sarvāḥ anvāha
gāyatra chandāḥ vai agniḥ
svena eva enam chandasā samardhayati
agniḥ purā bhavati
agnim mathitvā praharati
tau sambhavantau yajamānam abhisaṃbhavataḥ
bhavatam naḥ samanasau iti āha śāntyai
prahṛtya juhoti
jātāya eva asmai annam apidadhāti
ājyena juhoti
etat vai agneḥ priyam dhāma yat ājyam
priyeṇa eva enam dhāmnā samardhayati atha u tejasā
iṣe tveti barhir ādatta icchata iva hy eṣa yo yajate
upavīr asīty āhopa hy enān ākaroti
upo devān daivīr viśaḥ prāgur ity āha daivīr hy etā viśaḥ satīr devān upayanti
vahnīr uśija ity āhartvijo vai vahnaya uśijas tasmād evam āha
bṛhaspate dhārayā vasūnīti
āha brahma vai devānām bṛhaspatir brahmaṇaivāsmai paśūn avarunddhe
havyā te svadantām ity āha svadayaty evainān
deva tvaṣṭar vasu raṇvety āha tvaṣṭā vai paśūnām mithunānāṃ rūpakṛd rūpam eva paśuṣu dadhāti
revatī ramadhvam ity āha paśavo vai revatīḥ paśūn evāsmai ramayati
devasya tvā savituḥ prasava iti
raśanām ādatte prasūtyā aśvinor bāhubhyām ity āhāśvinau hi devānām adhvaryū āstām pūṣṇo hastābhyām ity āha yatyai
ṛtasya tvā devahaviḥ pāśenārabha ity āha satyaṃ vā ṛtaṃ satyenaivainam ṛtenārabhate
akṣṇayā pariharati vadhyaṃ hi pratyañcam pratimuñcanti vyāvṛttyai
dharṣā mānuṣān iti niyunakti dhṛtyai
adbhyaḥ
tvauṣadhībhyaḥ prokṣāmīty āhādbhyo hy eṣa oṣadhībhyaḥ sambhavati yat paśuḥ
apām perur asīty āhaiṣa hy apām pātā yo medhāyārabhyate
svāttaṃ cit sadevaṃ havyam āpo devīḥ svadatainam ity āha svadayaty evainam
upariṣṭāt prokṣaty upariṣṭād evainam medhyaṃ karoti pāyayaty antarata evainam medhyaṃ karoty adhastād upokṣati sarvata evainam medhyaṃ karoti
agninā vai hotrā devā asurān abhyabhavann agnaye samidhyamānāyānubrūhīty āha bhrātṛvyābhibhūtyai
saptadaśa sāmidhenīr anvāha saptadaśaḥ prajāpatiḥ prajāpater āptyai
saptadaśānvāha dvādaśa māsāḥ pañcartavaḥ sa saṃvatsaraḥ saṃvatsaram prajā anuprajāyante prajānām prajananāya
devā vai sāmidhenīr anūcya yajñaṃ nānvapaśyant sa prajāpatis tūṣṇīm āghāram
āghārayat tato vai devā yajñam anvapaśyan yat tūṣṇīm āghāram āghārayati yajñasyānukhyātyai
asureṣu vai yajña āsīt taṃ devās tūṣṇīṃhomenāvṛñjata yat tūṣṇīm āghāram āghārayati bhrātṛvyasyaiva tad yajñaṃ vṛṅkte
paridhīnt saṃmārṣṭi punāty evainān tristriḥ saṃmārṣṭi tryāvṛddhi yajño 'tho rakṣasām apahatyai dvādaśa sampadyante dvādaśa
māsāḥ saṃvatsaraḥ saṃvatsaram eva prīṇāty atho saṃvatsaram evāsmā upadadhāti suvargasya lokasya samaṣṭyai
śiro vā etad yajñasya yad āghāro 'gniḥ sarvā devatā yad āghāram āghārayati śīrṣata eva yajñasya yajamānaḥ sarvā devatā avarunddhe
śiro vā etad yajñasya yad āghāra ātmā paśur āghāram āghārya paśuṃ samanakty ātmann eva yajñasya
śiraḥ pratidadhāti
saṃ te prāṇo vāyunā gacchatām ity āha vāyudevatyo vai prāṇo vāyāv evāsya prāṇaṃ juhoti saṃ yajatrair aṅgāni saṃ yajñapatir āśiṣety āha yajñapatim evāsyāśiṣaṃ gamayati
viśvarūpo vai tvāṣṭra upariṣṭāt paśum abhyavamīt tasmād upariṣṭāt paśor nāvadyanti yad upariṣṭāt paśuṃ samanakti medhyam eva
enaṃ karoti
ṛtvijo vṛṇīte chandāṃsy eva vṛṇīte sapta vṛṇīte sapta grāmyāḥ paśavaḥ saptāraṇyāḥ sapta chandāṃsy ubhayasyāvaruddhyai
ekādaśa prayājān yajati daśa vai paśoḥ prāṇā ātmaikādaśo yāvān eva paśus tam prayajati
vapāṃ ekaḥ pariśaya ātmaivātmānam pariśaye
vajro vai svadhitir vajro yūpaśakalo ghṛtaṃ khalu vai devā vajraṃ kṛtvā somam aghnan ghṛtenāktau paśuṃ trāyethām ity āha vajreṇaivainaṃ vaśe kṛtvā labhate
paryagnikaroti sarvahutam evainaṃ karoty askandāyāskannaṃ hi tad yaddhutasya skandati triḥ paryagnikaroti tryāvṛddhi yajño 'tho rakṣasām apahatyai
brahmavādino vadanti
anvārabhyaḥ paśū3r nānvārabhyā3 iti mṛtyave vā eṣa nīyate yat paśus tam yad anvārabheta pramāyuko yajamānaḥ syād atho khalv āhuḥ
suvargāya vā eṣa lokāya nīyate yat
paśur iti yan nānvārabheta suvargāllokād yajamāno hīyeta vapāśrapaṇībhyām anvārabhate tan nevānvārabdhaṃ nevānanvārabdham
upapreṣya hotar havyā devebhya ity āheṣitaṃ hi karma kriyate
revatīr yajñapatiṃ priyadhā viśatety āha yathāyajur evaitat
agninā purastād eti rakṣasām apahatyai
pṛthivyāḥ saṃpṛcaḥ pāhīti barhiḥ
upāsyaty askandāyāskannaṃ hi tad yad barhiṣi skandaty atho barhiṣadam evainaṃ karoti
parāṅ āvartate 'dhvaryuḥ paśoḥ saṃjñapyamānāt paśubhya eva tan nihnuta ātmano 'nāvraskāya
gacchati śriyam pra paśūn āpnoti ya evaṃ veda
paścāllokā vā eṣā prācy udānīyate yat patnī namas ta ātānety āhādityasya vai raśmayaḥ
ātānās tebhya eva namaskaroti
anarvā prehīty āha bhrātṛvyo vā arvā bhrātṛvyāpanuttyai
ghṛtasya kulyām anu saha prajayā saha rāyaspoṣeṇety āhāśiṣam evaitām āśāsta āpo devīḥ śuddhāyuva ity āha yathāyajur evaitat
paśor vā ālabdhasya prāṇāñchug ṛcchati
vāk ta ā pyāyatām prāṇas ta ā pyāyatām ity āha prāṇebhya evāsya śucaṃ śamayati
sā prāṇebhyo 'dhi pṛthivīṃ śuk praviśati
śam ahobhyām iti ninayaty ahorātrābhyām eva pṛthivyai śucaṃ śamayati
oṣadhe trāyasvainaṃ svadhite mainaṃ hiṃsīr ity āha vajro vai svadhitiḥ
śāntyai
pārśvata āchyati madhyato hi manuṣyā āchyanti tiraścīnam āchyaty anūcīnaṃ hi manuṣyā āchyanti vyāvṛttyai
rakṣasām bhāgo 'sīti sthavimato barhir aktvāpāsyaty asnaiva rakṣāṃsi niravadayate
idam ahaṃ rakṣo 'dhamaṃ tamo nayāmi yo 'smān dveṣṭi yaṃ ca vayaṃ dviṣma ity āha dvau vāva puruṣau yaṃ caiva
dveṣṭi yaś cainaṃ dveṣṭi tāv ubhāv adhamaṃ tamo nayati
iṣe tveti vapām utkhidatīcchata iva hy eṣa yo yajate
yad upatṛndyād rudro 'sya paśūn ghātukaḥ syād yan nopatṛndyād ayatā syād anyayopatṛṇatty anyayā na dhṛtyai
ghṛtena dyāvāpṛthivī prorṇvāthām ity āha dyāvāpṛthivī eva rasenānakti
achinnaḥ
rāyaḥ suvīra ity āha yathāyajur evaitat
krūram iva vā etat karoti yad vapām utkhidaty urv antarikṣam anv ihīty āha śāntyai
pra vā eṣo 'smāllokāccyavate yaḥ paśum mṛtyave nīyamānam anvārabhate vapāśrapaṇī punar anvārabhate 'sminn eva loke pratitiṣṭhati
agninā purastād eti rakṣasām apahatyā atho devatā eva havyena
anveti
nāntamam aṅgāram atihared yad antamam aṅgāram atihared devatā atimanyeta
vāyo vīhi stokānām ity āha tasmād vibhaktā stokā avapadyante
agraṃ vā etat paśūnāṃ yad vapāgram oṣadhīnām barhir agreṇaivāgraṃ samardhayaty atho oṣadhīṣv eva paśūn pratiṣṭhāpayati
svāhākṛtībhyaḥ preṣyety āha
yajñasya samiṣṭyai
prāṇāpānau vā etau paśūṇāṃ yat pṛṣadājyam ātmā vapā pṛṣadājyam abhighārya vapām abhighārayaty ātmann eva paśūnām prāṇāpānau dadhāti
svāhordhvanabhasam mārutaṃ gacchatam ity āhordhvanabhā ha sma vai māruto devānāṃ vapāśrapaṇī praharati tenaivaine praharati viṣūcī praharati tasmād viṣvañcau prāṇāpānau
paśum ālabhya puroḍāśaṃ nirvapati samedham evainam ālabhate
vapayā pracarya puroḍāśena pracaraty ūrg vai puroḍāśa ūrjam eva paśūnām madhyato dadhāty atho paśor eva chidram apidadhāti
pṛṣadājyasyopahatya triḥ pṛcchati
śṛtaṃ havī3ḥ śamitar iti triṣatyā hi devā yo 'śṛtaṃ śṛtam āha sa enasā
prāṇāpānau vā etau paśūnām
yat pṛṣadājyam paśoḥ khalu vā ālabdhasya hṛdayam ātmābhisameti yat pṛṣadājyena hṛdayam abhighārayaty ātmann eva paśūnām prāṇāpānau dadhāti
paśunā vai devāḥ suvargaṃ lokam āyan te 'manyanta
manuṣyā no 'nvābhaviṣyantīti tasya śiraś chittvā medham prākṣārayant sa prakṣo 'bhavat tat prakṣasya prakṣatvaṃ yat plakṣaśākhottarabarhir bhavati samedhasyaiva
paśor avadyati
paśuṃ vai hriyamāṇaṃ rakṣāṃsy anusacante 'ntarā yūpaṃ cāhavanīyaṃ ca harati rakṣasām apahatyai
paśor vā ālabdhasya mano 'pakrāmati
manotāyai haviṣo 'vadīyamānasyānubrūhīty āha mana evāsyāvarunddhe
ekādaśāvadānāny avadyati daśa vai paśoḥ prāṇā ātmaikādaśo yāvān eva paśus tasyāva
dyati
hṛdayasyāgre 'vadyaty atha jihvāyā atha vakṣaso yad vai hṛdayenābhigacchati taj jihvayā vadati yaj jihvayā vadati tad uraso 'dhi nirvadati
etad vai paśor yathāpūrvaṃ yasyaivam avadāya yathākāmam uttareṣām avadyati yathāpūrvam evāsya paśor avattam bhavati
madhyato gudasyāvadyati madhyato hi prāṇa uttamasyāvadyati
uttamo hi prāṇo yadītaraṃ yadītaram ubhayam evājāmi
jāyamāno vai brāhmaṇas tribhir ṛṇavā jāyate brahmacaryeṇarṣibhyo yajñena devebhyaḥ prajayā pitṛbhya eṣa vā anṛṇo yaḥ putrī yajvā brahmacārivāsī tad avadānair evāvadayate tad avadānānām avadānatvam
devāsurāḥ saṃyattā āsan te devā agnim abruvan
tvayā vīreṇāsurān abhibhavāmeti
so 'bravīt
varaṃ vṛṇai paśor uddhāram uddharā iti sa etam uddhāram udaharata doḥ pūrvārdhasya gudam madhyataḥ śroṇiṃ jaghanārdhasya tato devā abhavan parāsurā yat tryaṅgāṇāṃ samavadyati bhrātṛvyābhibhūtyai bhavaty ātmanā parāsya bhrātṛvyo bhavati
akṣṇayāvadyati tasmād akṣṇayā paśavo 'ṅgāni praharanti pratiṣṭhityai
medasā srucau prorṇoti medorūpā vai paśavo rūpam eva paśuṣu dadhāti
yūṣann avadhāya prorṇoti raso vā eṣa paśūnāṃ yad yū rasam eva paśuṣu dadhāti
pārśvena vasāhomam prayauti madhyaṃ vā etat paśūnāṃ yat pārśvaṃ rasa eṣa paśūnāṃ yad vasā yat pārśvena vasāhomam prayauti madhyata eva paśūnāṃ rasaṃ dadhāti
ghnanti
vā etat paśuṃ yat saṃjñapayanty aindraḥ khalu vai devatayā prāṇa aindro 'pāna aindraḥ prāṇo aṅge aṅge nidedhyad ity āha prāṇāpānāv eva paśuṣu dadhāti
deva tvaṣṭar bhūri te saṃ sam etv ity āha tvāṣṭrā hi devatayā paśavaḥ
viṣurūpā yat salakṣmāṇo bhavathety āha viṣurūpā hy ete santaḥ salakṣmāṇa etarhi bhavanti
devatrā yantam
avase sakhāyo 'nu tvā mātā pitaro madantv ity āhānumatam evainam mātrā pitrā suvargaṃ lokaṃ gamayati
ardharce vasāhomaṃ juhoty asau vā ardharca iyam ardharca ime eva rasenānakti diśo juhoti diśa eva rasenānakty atho digbhya evorjaṃ rasam avarunddhe
prāṇāpānau vā etau paśūnāṃ yat pṛṣadājyaṃ vānaspatyāḥ khalu
vai devatayā paśavo yat pṛṣadājyasyopahatyāha
vanaspataye 'nubrūhi vanaspataye preṣyeti prāṇāpānāv eva paśuṣu dadhāti
anyasyānyasya samavattaṃ samavadyati tasmān nānārūpāḥ paśavaḥ
yūṣṇopasiñcati raso vā eṣa paśūnāṃ yad yū rasam eva paśuṣu dadhāti
iḍām upahvayate paśavo vā iḍā paśūn evopahvayate catur upahvayate
catuṣpādo hi paśavaḥ
yaṃ kāmayeta
apaśuḥ syād ity amedaskaṃ tasmā ādadhyān medorūpā vai paśavo rūpeṇaivainam paśubhyo nirbhajaty apaśur eva bhavati
yaṃ kāmayeta
paśumānt syād iti medasvat tasmā ādadhyān medorūpā vai paśavo rūpeṇaivāsmai paśūn avarunddhe paśumān eva bhavati
prajāpatir yajñam asṛjata sa ājyam
purastād asṛjata paśum madhyataḥ pṛṣadājyam paścāt tasmād ājyena prayājā ijyante paśunā madhyataḥ pṛṣadājyenānūyājās tasmād etan miśram iva paścātsṛṣṭaṃ hi
ekādaśānūyājān yajati daśa vai paśoḥ prāṇā ātmaikādaśo yāvān eva paśus tam anuyajati
ghnanti vā etat paśuṃ yat saṃjñapayanti prāṇāpānau khalu vā etau paśūnāṃ yat pṛṣadājyaṃ yat pṛṣadājyenānūyājān yajati prāṇāpānāv eva paśuṣu dadhāti
yajñena vai prajāpatiḥ prajā asṛjata
tā upayaḍbhir evāsṛjata
yad upayaja upayajati prajā eva tad yajamānaḥ sṛjate
jaghanārdhād avadyati
jaghanārdhāddhi prajāḥ prajāyante
sthavimato 'vadyati
sthavimato hi prajāḥ prajāyante
asambhindann avadyati prāṇānām asambhedāya
na paryāvartayati
yat paryāvartayed udāvartaḥ prajā grāhukaḥ syāt
samudraṃ gaccha svāhety āha
reta eva tad dadhāti
antarikṣaṃ gaccha svāhety āha
antarikṣeṇaivāsmai prajāḥ prajanayati
antarikṣaṃ hy anu prajāḥ prajāyante
devaṃ savitāraṃ gaccha svāhety āha
savitṛprasūta evāsmai prajāḥ prajanayati
ahorātre gaccha svāhety āha
ahorātrābhyām evāsmai prajāḥ prajanayati
ahorātre hy anu prajāḥ prajāyante
mitrāvaruṇau gaccha svāhety āha
prajāsv eva prajātāsu prāṇāpānau dadhāti
somaṃ gaccha svāhety āha
saumyā hi devatayā prajāḥ
yajñaṃ gaccha svāhety āha
prajā eva yajñiyāḥ karoti
chandāṃsi gaccha svāhety āha
paśavo vai chandāṃsi
paśūn evāvarunddhe
dyāvāpṛthivī gaccha svāhety āha
prajā eva prajātā dyāvāpṛthivībhyām ubhayataḥ parigṛhṇāti
nabho divyaṃ gaccha svāhety āha
prajābhya eva prajātābhyo vṛṣṭiṃ niyacchati
agniṃ vaiśvānaraṃ gaccha svāhety āha
prajā eva prajātā asyām pratiṣṭhāpayati
prāṇānāṃ vā eṣo 'vadyati yo 'vadyati gudasya
mano me hārdi yacchety āha
prāṇān eva yathāsthānam upahvayate
paśor vā ālabdhasya hṛdayaṃ śug ṛcchati
sā hṛdayaśūlam abhisameti
yat pṛthivyāṃ hṛdayaśūlam udvāsayet pṛthivīṃ śucārpayet
yad apsv apaḥ śucārpayet
śuṣkasya cārdrasya ca saṃdhāv udvāsayaty ubhayasya śāntyai
yaṃ dviṣyāt taṃ dhyāyet
śucaivainam arpayati
devā vai yajñam āgnīdhre vyabhajanta
tato yad atyaśiṣyata tad abruvan vasatu nu na idam iti
tad vasatīvarīṇāṃ vasatīvaritvam
tasmin prātar na samaśaknuvan
tad apsu prāveśayan
tā vasatīvarīr abhavan
vasatīvarīr gṛhṇāti
yajño vai vasatīvarīḥ
yajñam evārabhya gṛhītvopavasati
yasyāgṛhītā abhi nimroced anārabdho 'sya yajñaḥ syād yajñaṃ vicchindyāt
jyotiṣyā vā gṛhṇīyāddhiraṇyaṃ vāvadhāya
saśukrāṇām eva gṛhṇāti
yo vā brāhmaṇo bahuyājī tasya kumbhyānāṃ gṛhṇīyāt
sa hi gṛhītavasatīvarīkaḥ
vasatīvarīr gṛhṇāti
paśavo vai vasatīvarīḥ
paśūn evārabhya gṛhītvopavasati
yad anvīpaṃ tiṣṭhan gṛhṇīyān nirmārgukā asmāt paśavaḥ syuḥ
pratīpaṃ tiṣṭhan gṛhṇāti
pratirudhyaivāsmai paśūn gṛhṇāti
indro vṛtram ahan
so 'po 'bhyamriyata
tāsāṃ yan medhyaṃ yajñiyaṃ sadevam āsīt tad atyamucyata
tā vahantīr abhavan
vahantīnāṃ gṛhṇāti
yā eva medhyā yajñiyāḥ sadevā āpas tāsām eva gṛhṇāti
nāntamā vahantīr atīyāt
yad antamā vahantīr atīyād yajñam atimanyeta
na sthāvarāṇāṃ gṛhṇīyāt
varuṇagṛhītā vai sthāvarāḥ
yat sthāvarāṇāṃ gṛhṇīyād varuṇenāsya yajñaṃ grāhayet
yad vai divā bhavaty apo rātriḥ praviśati
tasmāt tāmrā āpo divā dadṛśre
yan naktam bhavaty apo 'haḥ praviśati
tasmāc candrā āpo naktaṃ dadṛśre
chāyāyai cātapataś ca saṃdhau gṛhṇāti
ahorātrayor evāsmai varṇaṃ gṛhṇāti
haviṣmatīr imā āpa ity āha
haviṣkṛtānām eva gṛhṇāti
haviṣmāṃ astu sūrya ity āha
saśukrāṇām eva gṛhṇāti
anuṣṭubhā gṛhṇāti
vāg vā anuṣṭuk
vācaivaināḥ sarvayā gṛhṇāti
catuṣpadayarcā gṛhṇāti
triḥ sādayati
sapta sampadyante
saptapadā śakvarī
paśavaḥ śakvarī
paśūn evāvarunddhe
asmai vai lokāya gārhapatya ādhīyate 'muṣmā āhavanīyaḥ
yad gārhapatya upasādayed asmiṃ loke paśumānt syāt
yad āhavanīye 'muṣmiṃ loke paśumānt syāt
ubhayor upasādayati
ubhayor evainaṃ lokayoḥ paśumantaṃ karoti
sarvataḥ pariharati rakṣasām apahatyai
indrāgniyor bhāgadheyī sthety āha
yathāyajur evaitat
āgnīdhra upavāsayati
etad vai yajñasyāparājitaṃ yad āgnīdhram
yad eva yajñasyāparājitaṃ tad evainā upavāsayati
yataḥ khalu vai yajñasya vitatasya na kriyate tad anu yajñaṃ rakṣāṃsy avacaranti
yad vahantīnāṃ gṛhṇāti kriyamāṇām eva tad yajñasya śaye rakṣasām ananvavacārāya
na hy etā īlayanti
ā tṛtīyasavanāt pariśere yajñasya saṃtatyai
brahmavādino vadanti sa tvā adhvaryuḥ syād yaḥ somam upāvaharant sarvābhyo devatābhya upāvahared iti
hṛde tvety āha
manuṣyebhya evaitena karoti
manase tvety āha
pitṛbhya evaitena karoti
dive tvā sūryāya tvety āha
devebhya evaitena karoti
etāvatīr vai devatāḥ
tābhya evainaṃ sarvābhya upāvaharati
purā vācaḥ pravaditoḥ prātaranuvākam upākaroti
yāvaty eva vāk tām avarunddhe
apo 'gre 'bhivyāharati
yajño vā āpaḥ
yajñam evābhi vācaṃ visṛjati
sarvāṇi chandāṃsy anvāha
paśavo vai chandāṃsi
paśūn evāvarunddhe
gāyatriyā tejaskāmasya paridadhyāt triṣṭubhendriyakāmasya jagatyā paśukāmasyānuṣṭubhā pratiṣṭhākāmasya paṅktyā yajñakāmasya virājānnakāmasya
śṛṇotv agniḥ samidhā havam ma ity āha
savitṛprasūta eva devatābhyo nivedyāpo 'cchaiti
apa iṣya hotar ity āha
iṣitaṃ hi karma kriyate
maitrāvaruṇasya camasādhvaryav ādravety āha
maitrāvaruṇau vā apāṃ netārau
tābhyām evainā acchaiti
devīr āpo apāṃ napād ity āha
āhutyaivainā niṣkrīya gṛhṇāti
atho haviṣkṛtānām evābhighṛtānāṃ gṛhṇāti
kārṣir asīty āha
śamalam evāsām apaplāvayati
samudrasya vo 'kṣityā unnaya ity āha
tasmād adyamānāḥ pīyamānā āpo na kṣīyante
yonir vai yajñasya cātvālam
yajño vasatīvarīḥ
hotṛcamasaṃ ca maitrāvaruṇacamasaṃ ca saṃsparśya vasatīvarīr vyānayati
yajñasya sayonitvāya
atho svād evainā yoneḥ prajanayati
adhvaryo 'ver apā3 ity āha
utem anaṃnamur utemāḥ paśyeti vāvaitad āha
yady agniṣṭomo juhoti
yady ukthyaḥ paridhau nimārṣṭi
yady atirātro yajur vadan prapadyate yajñakratūnāṃ vyāvṛttyai
devasya tvā savituḥ prasava iti grāvāṇam ādatte prasūtyai
aśvinor bāhubhyām ity āha
aśvinau hi devānām adhvaryū āstām
pūṣṇo hastābhyām ity āha yatyai
paśavo vai somaḥ
vyāna upāṃśusavanaḥ
yad upāṃśusavanam abhimimīte vyānam eva paśuṣu dadhāti
indrāya tvendrāya tveti mimīte
indrāya hi soma āhriyate
pañca kṛtvo yajuṣā mimīte
pañcākṣarā paṅktiḥ
pāṅkto yajñaḥ
yajñam evāvarunddhe
pañca kṛtvas tūṣṇīm
daśa sampadyante
daśākṣarā virāṭ
annaṃ virāṭ
virājaivānnādyam avarunddhe
śvātrā stha vṛtratura ity āha
eṣa vā apāṃ somapīthaḥ
ya evaṃ veda nāpsv ārtim ārcchati
yat te soma divi jyotir ity āha
ebhya evainaṃ lokebhyaḥ saṃbharati
somo vai rājā diśo 'bhyadhyāyat
sa diśo 'nuprāviśat
prāg apāg udag adharāg ity āha
digbhya evainaṃ saṃbharati
atho diśa evāsmā avarunddhe
amba niṣvarety āha
kāmukā enaṃ striyo bhavanti ya evaṃ veda
yat te somādābhyaṃ nāma jāgṛvīty āha
eṣa vai somasya somapīthaḥ
ya evaṃ veda na saumyām ārtim ārcchati
ghnanti vā etat somaṃ yad abhiṣuṇvanti
aṃśūn apagṛhṇāti
trāyata evainam
prāṇā vā aṃśavaḥ
paśavaḥ somaḥ
aṃśūn punar apisṛjati
prāṇān eva paśuṣu dadhāti
dvau dvāv apisṛjati
tasmād dvau dvau prāṇāḥ
prāṇo vā eṣa yad upāṃśuḥ
yad upāṃśvagrā grahā gṛhyante prāṇam evānu prayanti
aruṇo ha smāhaupaveśiḥ
prātaḥsavana evāhaṃ yajñaṃ saṃsthāpayāmi
tena tataḥ saṃsthitena carāmīti
aṣṭau kṛtvo 'gre 'bhiṣuṇoti
aṣṭākṣarā gāyatrī
gāyatram prātaḥsavanam
prātaḥsavanam eva tenāpnoti
ekādaśa kṛtvo dvitīyam
ekādaśākṣarā triṣṭup
traiṣṭubham mādhyaṃdinaṃ savanam
mādhyaṃdinam eva savanaṃ tenāpnoti
dvādaśa kṛtvas tṛtīyam
dvādaśākṣarā jagatī
jāgataṃ tṛtīyasavanam
tṛtīyasavanam eva tenāpnoti
etāṃ ha vāva sa yajñasya saṃsthitim uvācāskandāya
askannaṃ hi tad yad yajñasya saṃsthitasya skandati
atho khalv āhur gāyatrī vāva prātaḥsavane nātivāda iti
anativāduka enam bhrātṛvyo bhavati ya evaṃ veda
tasmād aṣṭāvaṣṭau kṛtvo 'bhiṣutyam
brahmavādino vadanti
pavitravanto 'nye grahā gṛhyante
kimpavitra upāṃśur iti
vākpavitra iti brūyāt
vācaspataye pavasva vājinn ity āha
vācaivainam pavayati
vṛṣṇo aṃśubhyām ity āha
vṛṣṇo hy etāv aṃśū yau somasya
gabhastipūta ity āha
gabhastinā hy enam pavayati
devo devānām pavitram asīty āha
devo hy eṣo devānām pavitram
yeṣām bhāgo 'si tebhyas tvety āha
yeṣāṃ hy eṣa bhāgas tebhya enaṃ gṛhṇāti
svāṃkṛto 'sīty āha
prāṇam eva svam akṛta
madhumatīr na iṣas kṛdhīty āha
sarvam evāsmā idaṃ svadayati
viśvebhyas tvendriyebhyo divyebhyaḥ pārthivebhya ity āha
ubhayeṣv eva devamanuṣyeṣu prāṇān dadhāti
manas tvāṣṭv ity āha
mana evāśnute
urv antarikṣam anvihīty āha
antarikṣadevatyo hi prāṇaḥ
svāhā tvā subhavaḥ sūryāyety āha
prāṇā vai svabhavaso devāḥ
teṣv eva parokṣaṃ juhoti
devebhyas tvā marīcipebhya ity āha
ādityasya vai raśmayo devā marīcipāḥ
teṣāṃ tad bhāgadheyam
tān eva tena prīṇāti
yadi kāmayeta varṣukaḥ parjanyaḥ syād iti nīcā hastena nimṛjyāt
vṛṣṭim eva niyacchati
yadi kāmayetāvarṣukaḥ syād ity uttānena nimṛjyāt
vṛṣṭim evodyacchati
yady abhicared amuṃ jahy atha tvā hoṣyāmīti brūyāt
āhutim evainam prepsan hanti
yadi dūre syād ā tamitos tiṣṭhet
prāṇam evāsyānugatya hanti
yady abhicared amuṣya tvā prāṇe sādayāmīti sādayet
asanno vai prāṇaḥ
prāṇam evāsya sādayati
ṣaḍbhir aṃśubhiḥ pavayati
ṣaḍ vā ṛtavaḥ
ṛtubhir evainam pavayati
triḥ pavayati
traya ime lokāḥ
ebhir evainaṃ lokaiḥ pavayati
brahmavādino vadanti kasmāt satyāt trayaḥ paśūnāṃ hastādānā iti
yat trir upāṃśuṃ hastena vigṛhṇāti tasmāt trayaḥ paśūnāṃ hastādānāḥ puruṣo hastī markaṭaḥ
devā vai yad yajñe 'kurvata tad asurā akurvata
te devā upāṃśau yajñaṃ saṃsthāpyam apaśyan
tam upāṃśau samasthāpayan
te 'surā vajram udyatya devān abhyāyanta
te devā bibhyata indram upādhāvan
tān indro 'ntaryāmeṇāntaradhatta
tad antaryāmasyāntaryāmatvam
yad antaryāmo gṛhyate bhrātṛvyān eva tad yajamāno 'ntardhatte
antas te dadhāmi dyāvāpṛthivī antar urv antarikṣam ity āha
ebhir eva lokair yajamāno bhrātṛvyān antardhatte
te devā amanyantendro vā idam abhūd yad vayaṃ sma iti
te 'bruvan maghavann anu na ābhajeti
sajoṣā devair avaraiḥ paraiś cety abravīt
ye caiva devāḥ pare ye cāvare tān ubhayān anvābhajat
sajoṣā devair avaraiḥ paraiś cety āha
ye caiva devāḥ pare ye cāvare tān ubhayān anvābhajati
antaryāme maghavan mādayasvety āha
yajñād eva yajamānaṃ nāntareti
upayāmagṛhīto 'sīty āhāpānasya dhṛtyai
yad ubhāv apavitrau gṛhyeyātām prāṇam apāno 'nunyṛcchet pramāyukaḥ syāt
pavitravān antaryāmo gṛhyate prāṇāpānayor vidhṛtyai
prāṇāpānau vā etau yad upāṃśvantaryāmau
vyāna upāṃśusavanaḥ
yaṃ kāmayeta pramāyukaḥ syād ity asaṃspṛṣṭau tasya sādayet
vyānenaivāsya prāṇāpānau vicchinatti
tājak pramīyate
yaṃ kāmayeta sarvam āyur iyād iti saṃspṛṣṭau tasya sādayet
vyānenaivāsya prāṇāpānau saṃtanoti
sarvam āyur eti
vāg vā eṣā yad aindravāyavaḥ
yad aindravāyavāgrā grahā gṛhyante vācam evānu prayanti
vāyuṃ devā abruvan somaṃ rājānaṃ hanāmeti
so 'bravīt
varaṃ vṛṇai
madagrā eva vo grahā gṛhyāntā iti
tasmād aindravāyavāgrā grahā gṛhyante
tam aghnan
so 'pūyat
taṃ devā nopādhṛṣṇuvan
te vāyum abruvann imaṃ naḥ svadayeti
so 'bravīt
varaṃ vṛṇai
maddevatyāny eva vaḥ pātrāṇy ucyāntā iti
tasmān nānādevatyāni santi vāyavyāny ucyante
tam ebhyo vāyur evāsvadayat
tasmād yat pūyati tat pravāte viṣajanti
vāyur hi tasya pavayitā svadayitā
tasya vigrahaṇaṃ nāvindan
sāditir abravīt
varaṃ vṛṇai
atha mayā vigṛhṇīdhvam
maddevatyā eva vaḥ somāḥ sannā asann iti
upayāmagṛhīto 'sīty āha
aditidevatyās tena
yāni hi dārumayāṇi pātrāṇy asyai tāni yoneḥ sambhūtāni
yāni mṛnmayāni sākṣāt tāny asyai
tasmād evam āha
vāg vai parācy avyākṛtāvadat
te devā indram abruvann imāṃ no vācaṃ vyākurv iti
so 'bravīt
varaṃ vṛṇai
mahyaṃ caivaiṣa vāyave ca saha gṛhyātā iti
tasmād aindravāyavaḥ saha gṛhyate
tām indro madhyato 'vakramya vyākarot
tasmād iyaṃ vyākṛtā vāg udyate
tasmāt sakṛd indrāya madhyato gṛhyate dvir vāyave
dvau hi sa varāv avṛṇīta
mitraṃ devā abruvan somaṃ rājānaṃ hanāmeti
so 'bravīn nāhaṃ sarvasya vā aham mitram asmīti
tam abruvan hanāmaiveti
so 'bravīt
varaṃ vṛṇai
payasaiva me somaṃ śrīṇann iti
tasmān maitrāvaruṇam payasā śrīṇanti
tasmāt paśavo 'pākrāman
mitraḥ san krūram akar iti
krūram iva khalu vā eṣa karoti yaḥ somena yajate
tasmāt paśavo 'pakrāmanti
yan maitrāvaruṇam payasā śrīṇāti paśubhir eva tan mitraṃ samardhayati paśubhir yajamānam
purā khalu vāvaivam mitro 'vet
apa mat krūraṃ cakruṣaḥ paśavaḥ kramiṣyantīti
tasmād evam avṛṇīta
varuṇaṃ devā abruvaṃs tvayāṃśabhuvā somaṃ rājānaṃ hanāmeti
so 'bravīt
varaṃ vṛṇai
mahyaṃ caivaiṣa mitrāya ca saha gṛhyātā iti
tasmān maitrāvaruṇaḥ saha gṛhyate
tasmād rājñā rājānam aṃśabhuvā ghnanti vaiśyena vaiśyaṃ śūdreṇa śūdram
na vā idaṃ divā na naktam āsīd avyāvṛttam
te devā mitrāvaruṇāv abruvann idaṃ no vivāsayatam iti
tāv abrūtām
varaṃ vṛṇāvahai
eka evāvat pūrvo graho gṛhyātā iti
tasmād aindravāyavaḥ pūrvo maitrāvaruṇād gṛhyate
prāṇāpānau hy etau yad upāṃśvantaryāmau
mitro 'har ajanayad varuṇo rātrim
tato vā idaṃ vyaucchat
yan maitrāvaruṇo gṛhyate vyuṣṭyai
yajñasya śiro 'cchidyata
te devā aśvināv abruvan
bhiṣajau vai sthaḥ
idaṃ yajñasya śiraḥ pratidhattam iti
tāv abrūtām
varaṃ vṛṇāvahai
graha eva nāv atrāpigṛhyatām iti
tābhyām etam āśvinam agṛhṇan
tato vai tau yajñasya śiraḥ pratyadhattām
yad āśvino gṛhyate yajñasya niṣkṛtyai
tau devā abruvann apūtau vā imau manuṣyacarau bhiṣajāv iti
tasmād brāhmaṇena bheṣajaṃ na kāryam
apūto hy eṣo 'medhyo yo bhiṣak
tau bahiṣpavamānena pavayitvā tābhyām etam āśvinam agṛhṇan
tasmād bahiṣpavamāne stuta āśvino gṛhyate
tasmād evaṃ viduṣā bahiṣpavamāna upasadyaḥ
pavitraṃ vai bahiṣpavamāne
ātmānam eva pavayate
tayos tredhā bhaiṣajyaṃ vinyadadhur agnau tṛtīyam apsu tṛtīyaṃ brāhmaṇe tṛtīyam
tasmād udapātram upanidhāya brāhmaṇaṃ dakṣiṇato niṣādya bheṣajaṃ kuryāt
yāvad eva bheṣajaṃ tena karoti samardhukam asya kṛtam bhavati
brahmavādino vadanti kasmāt satyād ekapātrā dvidevatyā gṛhyante dvipātrā hūyanta iti
yad ekapātrā gṛhyante tasmād eko 'ntarataḥ prāṇaḥ
dvipātrā hūyante
tasmād dvau dvau bahiṣṭāt prāṇāḥ
prāṇā vā ete yad dvidevatyāḥ
paśava iḍā
yad iḍām pūrvāṃ dvidevatyebhya upahvayeta paśubhiḥ prāṇān antardadhīta pramāyukaḥ syāt
dvidevatyān bhakṣayitveḍām upahvayate
prāṇān evātman dhitvā paśūn upahvayate
vāg vā aindravāyavaḥ
cakṣur maitrāvaruṇaḥ
śrotram āśvinaḥ
purastād aindravāyavam bhakṣayati
tasmāt purastād vācā vadati purastān maitrāvaruṇam
tasmāt purastāc cakṣuṣā paśyati
sarvataḥ parihāram āśvinam
tasmāt sarvataḥ śrotreṇa śṛṇoti
prāṇā vā ete yad dvidevatyāḥ
ariktāni pātrāṇi sādayati
tasmād ariktā antarataḥ prāṇāḥ
yataḥ khalu vai yajñasya vitatasya na kriyate tad anu yajñaṃ rakṣāṃsy avacaranti
yad ariktāni pātrāṇi sādayati kriyamāṇam eva tad yajñasya śaye rakṣasām ananvavacārāya
dakṣiṇasya havirdhānasyottarasyāṃ vartanyāṃ sādayati
vācy eva vācaṃ dadhāti
ā tṛtīyasavanāt pariśere yajñasya saṃtatyai
bṛhaspatir devānām purohita āsīc chaṇḍāmarkāv asurāṇām
brahmaṇvanto devā āsan brahmaṇvanto 'surāḥ
te 'nyonyaṃ nāśaknuvann abhibhavitum
te devāḥ śaṇḍāmarkāv upāmantrayanta
tāv abrūtām
varaṃ vṛṇāvahai
grahāv eva nāv atrāpi gṛhyetām iti
tābhyām etau śukrāmanthināv agṛhṇan
tato devā abhavan parāsurāḥ
yasyaivaṃ viduṣaḥ śukrāmanthinau gṛhyete bhavaty ātmanā parāsya bhrātṛvyo bhavati
tau devā apanudyātmana indrāyājuhavuḥ
apanuttau śaṇḍāmarkau sahāmuneti brūyād yaṃ dviṣyāt
yam eva dveṣṭi tenainau sahāpanudate
sa prathamaḥ saṃkṛtir viśvakarmety evaināv ātmana indrāyājuhavuḥ
indro hy etāni rūpāṇi karikrad acarat
asau vā ādityaḥ śukraḥ
candramā manthī
apigṛhya prāñcau niṣkrāmataḥ
tasmāt prāñcau yantau na paśyanti
pratyañcāv āvṛtya juhutaḥ
tasmāt pratyañcau yantau paśyanti
cakṣuṣī vā ete yajñasya yac chukrāmanthinau
nāsikottaravediḥ
abhitaḥ parikramya juhutaḥ
tasmād abhito nāsikāṃ cakṣuṣī
tasmān nāsikayā cakṣuṣī vidhṛte
sarvataḥ parikrāmato rakṣasām apahatyai
devā vai yāḥ prācīr āhutīr ajuhavur ye purastād asurā āsan tāṃs tābhiḥ prāṇudanta
yāḥ pratīcīr ye paścād asurā āsan tāṃs tābhir apānudanta
prācīr anyā āhutayo hūyante pratyañcau śukrāmanthinau
paścāc caiva purastāc ca yajamāno bhrātṛvyān praṇudate
tasmāt parācīḥ prajāḥ pravīyante pratīcīr jāyante
śukrāmanthinau vā anu prajāḥ prajāyante 'ttrīś cādyāś ca
suvīrāḥ prajāḥ prajanayan parīhi śukraḥ śukraśociṣā
suprajāḥ prajāḥ prajanayan parīhi manthī manthiśociṣety āha
etā vai suvīrā yā attrīḥ
etāḥ suprajā yā ādyāḥ
ya evaṃ vedāttry asya prajā jāyate nādyā
prajāpater akṣy aśvayat
tat parāpatat
tad vikaṅkatam prāviśat
tad vikaṅkate nāramata
tad yavam prāviśat
tad yave 'ramata
tad yavasya yavatvam
yad vaikaṅkatam manthipātram bhavati saktubhiḥ śrīṇāti
prajāpater eva tac cakṣuḥ saṃbharati
brahmavādino vadanti kasmāt satyān manthipātraṃ sado nāśnuta iti
ārtapātraṃ hīti brūyāt
yad aśnuvītāndho 'dhvaryuḥ syād ārtim ārchet
tasmān nāśnute
devā vai yad yajñe 'kurvata tad asurā akurvata
te devā āgrayaṇāgrān grahān apaśyan
tān agṛhṇata
tato vai te 'gram paryāyan
yasyaivaṃ viduṣa āgrayaṇāgrā grahā gṛhyante 'gram eva samānānām paryeti
rugṇavatyarcā bhrātṛvyavato gṛhṇīyāt
bhrātṛvyasyaiva ruktvāgraṃ samānānām paryeti
ye devā divy ekādaśa sthety āha
etāvatīr vai devatāḥ
tābhya evainaṃ sarvābhyo gṛhṇāti
eṣa te yoniḥ
viśvebhyas tvā devebhya ity āha
vaiśvadevo hy eṣa devatayā
vāg vai devebhyo 'pākrāmad yajñāyātiṣṭhamānā
te devā vācy apakrāntāyāṃ tūṣṇīṃ grahān agṛhṇata
sāmanyata vāg antar yanti vai meti
sāgrayaṇam pratyāgacchat
tad āgrayaṇasyāgrayaṇatvam
tasmād āgrayaṇe vāg visṛjyate
yat tūṣṇīm pūrve grahā gṛhyante
yathā tsārī
iyati ma ākha iyati nāparātsyāmīti
upāvasṛjaty evam eva tad adhvaryur āgrayaṇaṃ gṛhītvā yajñam ārabhya vācaṃ visṛjate
trir hiṃkaroti
udgātṝn eva tad vṛṇīte
prajāpatir vā eṣa yad āgrayaṇaḥ
yad āgrayaṇaṃ gṛhītvā hiṃkaroti prajāpatir eva tat prajā abhijighrati
tasmād vatsaṃ jātaṃ gaur abhijighrati
ātmā vā eṣa yajñasya yad āgrayaṇaḥ
savane savane 'bhigṛhṇāti
ātmann eva yajñaṃ saṃtanoti
upariṣṭād ānayati
reta eva tad dadhāti
adhastād upagṛhṇāti
prajanayaty eva tat
brahmavādino vadanti kasmāt satyād gāyatrī kaniṣṭhā chandasāṃ satī sarvāṇi savanāni vahatīti
eṣa vai gāyatriyai vatso yad āgrayaṇaḥ
tam eva tad abhinivartaṃ sarvāṇi savanāni vahati
tasmād vatsam apākṛtaṃ gaur abhinivartate
indro vṛtrāya vajram udayacchat
sa vṛtro vajrād udyatād abibhet
so 'bravīt
mā me prahāḥ
asti vā idam mayi vīryam
tat te pradāsyāmīti
tasmā ukthyam prāyacchat
tasmai dvitīyam udayacchat
so 'bravīt
mā me prahāḥ
asti vā idaṃ mayi vīryam
tat te pradāsyāmīti
tasmā ukthyam eva prāyacchat
tasmai tṛtīyam udayacchat
taṃ viṣṇur anvatiṣṭhata
jahīti so 'bravīt
mā me prahāḥ
asti vā idam mayi vīryam
tat te pradāsyāmīti
tasmā ukthyam eva prāyacchat
taṃ nirmāyam bhūtam ahan
yajño hi tasya māyāsīt
yad ukthyo gṛhyata indriyam eva tad vīryaṃ yajamāno bhrātṛvyasya vṛṅkte
indrāya tvā bṛhadvate vayasvata ity āha
indrāya hi sa tam prāyacchat
tasmai tvā viṣṇave tvety āha
yad eva viṣṇur anvatiṣṭhata jahīti tasmād viṣṇum anvābhajati
trir nirgṛhṇāti
trir hi sa taṃ tasmai prāyacchat
eṣa te yoniḥ
punarhavir asīty āha
punaḥ puno hy asmān nirgṛhṇāti
cakṣur vā etad yajñasya yad ukthyaḥ
tasmād ukthyaṃ hutaṃ somā anvāyanti
tasmād ātmā cakṣur anveti
tasmād ekaṃ yantam bahavo 'nuyanti
tasmād eko bahūnām bhadro bhavati
tasmād eko bahvīr jāyā vindate
yadi kāmayetādhvaryur ātmānaṃ yajñayaśasenārpayeyam ity antarāhavanīyaṃ ca havirdhānaṃ ca tiṣṭhann avanayet
ātmānam eva yajñayaśasenārpayati
yadi kāmayeta yajamānaṃ yajñayaśasenārpayeyam ity antarā sadohavirdhāne tiṣṭhann avanayet
yajamānam eva yajñayaśasenārpayati
yadi kāmayeta sadasyān yajñayaśasenārpayeyam iti sada ālabhyāvanayet
sadasyān eva yajñayaśasenārpayati
āyur vā etad yajñasya yad dhruvaḥ
uttamo grahāṇāṃ gṛhyate
tasmād āyuḥ prāṇānām uttamam
mūrdhānaṃ divo aratim pṛthivyā ity āha
mūrdhānam evainaṃ samānānāṃ karoti
vaiśvānaram ṛtāya jātam agnim ity āha
vaiśvānaraṃ hi devatayāyuḥ
ubhayatovaiśvānaro gṛhyate
tasmād ubhayataḥ prāṇā adhastāc copariṣṭāc ca
ardhino 'nye grahā gṛhyante 'rdhī dhruvaḥ
tasmād ardhy avāṅ prāṇo 'nyeṣām prāṇānām
upopte 'nye grahāḥ sādyante 'nupopte dhruvaḥ
tasmād asthnānyāḥ prajāḥ pratitiṣṭhanti māṃsenānyāḥ
asurā vā uttarataḥ pṛthivīm paryācikīrṣan
tāṃ devā dhruveṇādṛṃhan
tad dhruvasya dhruvatvam
yad dhruva uttarataḥ sādyate dhṛtyai
āyur vā etad yajñasya yad dhruvaḥ
ātmā hotā
yaddhotṛcamase dhruvam avanayaty ātmann eva yajñasyāyur dadhāti
purastād ukthasyāvanīya ity āhuḥ
purastāddhy āyuṣo bhuṅkte
madhyato 'vanīya ity āhuḥ
madhyamena hy āyuṣo bhuṅkte
uttarārdhe 'vanīya ity āhuḥ
uttamena hy āyuṣo bhuṅkte
vaiśvadevyām ṛci śasyamānāyām avanayati
vaiśvadevyo vai prajāḥ
prajāsv evāyur dadhāti
yajñena vai devāḥ suvargaṃ lokam āyan
te 'manyanta manuṣyā no 'nvābhaviṣyantīti
te saṃvatsareṇa yopayitvā suvargaṃ lokam āyan
tam ṛṣaya ṛtugrahair evānuprājānan
yad ṛtugrahā gṛhyante suvargasya lokasya prajñātyai
dvādaśa gṛhyante
dvādaśa māsāḥ saṃvatsaraḥ saṃvatsarasya prajñātyai
saha prathamau gṛhyete sahottamau
tasmād dvau dvāv ṛtū
ubhayatomukham ṛtupātram bhavati
ko hi tad veda yata ṛtūnām mukham
ṛtunā preṣyeti ṣaṭ kṛtva āha
ṣaḍ vā ṛtavaḥ
ṛtūn eva prīṇāti
ṛtubhir iti catuḥ
catuṣpada eva paśūn prīṇāti
dviḥ punar ṛtunāha
dvipada eva prīṇāti
ṛtunā preṣyeti ṣaṭ kṛtva āha
ṛtubhir iti catuḥ
tasmāc catuṣpādaḥ paśava ṛtūn upajīvanti
dviḥ punar ṛtunāha
tasmād dvipādaś catuṣpadaḥ paśūn upajīvanti
ṛtunā preṣyeti ṣaṭ kṛtva āha
ṛtubhir iti catuḥ
dviḥ punar ṛtunāha
ākramaṇam eva tat
setuṃ yajamānaḥ kurute suvargasya lokasya samaṣṭyai
nānyo 'nyam anuprapadyeta
yad anyo 'nyam anuprapadyetartur ṛtum anuprapadyetartavo mohukāḥ syuḥ
prasiddham evādhvaryur dakṣiṇena prapadyate prasiddham pratiprasthātottareṇa
tasmād ādityaḥ ṣaṇ māso dakṣiṇenaiti ṣaḍ uttareṇa
upayāmagṛhīto 'si
saṃsarpo 'si
aṃhaspatyāya tvety āha
asti trayodaśo māsa ity āhuḥ
tam eva tat prīṇāti
suvargāya vā ete lokāya gṛhyante yad ṛtugrahāḥ
jyotir indrāgnī
yad aindrāgnam ṛtupātreṇa gṛhṇāti jyotir evāsmā upariṣṭād dadhāti suvargasya lokasyānukhyātyai
ojobhṛtau vā etau devānāṃ yad indrāgnī
yad aindrāgno gṛhyate oja evāvarunddhe
vaiśvadevaṃ śukrapātreṇa gṛhṇāti
vaiśvadevyo vai prajāḥ
asāv ādityaḥ śukraḥ
yad vaiśvadevaṃ śukrapātreṇa gṛhṇāti tasmād asāv ādityaḥ sarvāḥ prajāḥ pratyaṅṅ udeti
tasmāt sarva eva manyate mām praty udagād iti
vaiśvadevaṃ śukrapātreṇa gṛhṇāti
vaiśvadevyo vai prajāḥ
tejaḥ śukraḥ
yad vaiśvadevaṃ śukrapātreṇa gṛhṇāti prajāsv eva tejo dadhāti
indro marudbhiḥ sāṃvidyena mādhyaṃdine savane vṛtram ahan
yan mādhyaṃdine savane marutvatīyā gṛhyante vārtraghnā eva te yajamānasya gṛhyante
tasya vṛtraṃ jaghnuṣa ṛtavo 'muhyan
sa ṛtupātreṇa marutvatīyān agṛhṇāt
tato vai sa ṛtūn prājānāt
yad ṛtupātreṇa marutvatīyā gṛhyante ṛtūnām prajñātyai
vajraṃ vā etaṃ yajamāno bhrātṛvyāya praharati
yan marutvatīyā ud eva prathamena yacchati praharati dvitīyena stṛṇute tṛtīyena
āyudhaṃ vā etad yajamānaḥ saṃskurute yan marutvatīyāḥ
dhanur eva prathamo jyā dvitīya iṣus tṛtīyaḥ
praty eva prathamena dhatte visṛjati dvitīyena vidhyati tṛtīyena
indro vṛtraṃ hatvā parām parāvatam agacchad apārādham iti manyamānaḥ
sa harito 'bhavat
sa etān marutvatīyān ātmasparaṇān apaśyat
tān agṛhṇīta
prāṇam eva prathamenāspṛṇutāpānaṃ dvitīyenātmānaṃ tṛtīyena
ātmasparaṇā vā ete yajamānasya gṛhyante yan marutvatīyāḥ
prāṇam eva prathamena spṛṇute 'pānaṃ dvitīyenātmānaṃ tṛtīyena
indro vṛtram ahan
taṃ devā abruvan mahān vā ayam abhūd yo vṛtram avadhīd iti
tan mahendrasya mahendratvam
sa etam mahendram uddhāram udaharata vṛtraṃ hatvānyāsu devatāsv adhi
yan mahendro gṛhyate uddhāram eva taṃ yajamāna uddharate 'nyāsu prajāsv adhi
śukrapātreṇa gṛhṇāti
yajamānadevatyo vai mahendraḥ
tejaḥ śukraḥ
yan māhendraṃ śukrapātreṇa gṛhṇāti yajamāna eva tejo dadhāti
aditiḥ putrakāmā sādhyebhyo devebhyo brahmaudanam apacat
tasyā uccheṣaṇam adaduḥ
tat prāśnāt
sā reto 'dhatta
tasyai catvāra ādityā ajāyanta
sā dvitīyam apacat
sāmanyatoccheṣaṇān ma ime 'jñata yad agre prāśiṣyāmīto me vasīyāṃso janiṣyanta iti
sāgre prāśnāt
sā reto 'dhatta
tasyai vyṛddham āṇḍam ajāyata
sādityebhya eva tṛtīyam apacat
bhogāya ma idaṃ śrāntam astv iti
te 'bruvan
varaṃ vṛṇāmahai
yo 'to jāyātā asmākaṃ sa eko 'sat
yo 'sya prajāyām ṛdhyātā asmākam bhogāya bhavād iti
tato vivasvān ādityo 'jāyata
tasya vā iyam prajā yan manuṣyaḥ
tāsv eka evarddho yo yajate
sa devānām bhogāya bhavati
devā vai yajñād rudram antarāyan
sa ādityān anvākramata
te dvidevatyān prāpadyanta
tān na pratiprāyacchan
tasmād api vadhyam prapannaṃ na pratiprayacchanti
tasmād dvidevatyebhya ādityo nirgṛhyate
yad uccheṣaṇād ajāyanta tasmād uccheṣaṇād gṛhyate
tisṛbhir ṛgbhir gṛhṇāti
mātā pitā putras tad eva tan mithunam
ulbaṃ garbho jarāyu tad eva tan mithunam
paśavo vā ete yad ādityaḥ
ūrg dadhi
dadhnā madhyataḥ śrīṇāti
ūrjam eva paśūnām madhyato dadhāti śṛtātaṅkyena medhyatvāya
tasmād āmā pakvaṃ duhe
paśavo vā ete yad ādityaḥ
pariśritya gṛhṇāti
pratirudhyaivāsmai paśūn gṛhṇāti
paśavo vā ete yad ādityaḥ
eṣa rudro yad agniḥ
pariśritya gṛhṇāti
rudrād eva paśūn antardadhāti
eṣa vai vivasvān ādityo yad upāṃśusavanaḥ
sa etam eva somapītham pariśaya ā tṛtīyasavanāt
vivasva ādityaiṣa te somapītha ity āha
vivasvantam evādityaṃ somapīthena samardhayati
yā divyā vṛṣṭis tayā tvā śrīṇāmīti
vṛṣṭikāmasya śrīṇīyāt
vṛṣṭim evāvarunddhe
yadi tājak praskanded varṣukaḥ parjanyaḥ syāt
yadi ciram avarṣukaḥ
na sādayati
asannāddhi prajāḥ prajāyante
nānuvaṣaṭkaroti
yad anuvaṣaṭkuryād rudram prajā anvavasṛjet
na hutvānvīkṣeta
yad anvīkṣeta cakṣur asya pramāyukaṃ syāt
tasmān nānvīkṣyaḥ
antaryāmapātreṇa sāvitram āgrayaṇād gṛhṇāti
prajāpatir vā eṣa yad āgrayaṇaḥ prajānām prajananāya
na sādayati
asannāddhi prajāḥ prajāyante
nānuvaṣaṭkaroti
yad anuvaṣaṭkuryād rudram prajā anvavasṛjet
eṣa vai gāyatro devānāṃ yat savitā
eṣa gāyatriyai loke gṛhyate yad āgrayaṇaḥ
yad antaryāmapātreṇa sāvitram āgrayaṇād gṛhṇāti svād evainaṃ yoner nirgṛhṇāti
viśve devās tṛtīyaṃ savanaṃ nodayacchan
te savitāram prātaḥsavanabhāgaṃ santaṃ tṛtīyasavanam abhi paryaṇayan
tato vai te tṛtīyaṃ savanam udayacchan
yat tṛtīyasavane sāvitro gṛhyate tṛtīyasya savanasyodyatyai
savitṛpātreṇa vaiśvadevaṃ kalaśād gṛhṇāti
vaiśvadevyo vai prajāḥ
vaiśvadevaḥ kalaśaḥ
savitā prasavānām īśe
yat savitṛpātreṇa vaiśvadevaṃ kalaśād gṛhṇāti savitṛprasūta evāsmai prajāḥ prajanayati
some somam abhigṛhṇāti
reta eva tad dadhāti
suśarmāsi supratiṣṭhāna ity āha
some hi somam abhigṛhṇāti pratiṣṭhityai
etasmin vā api grahe manuṣyebhyo devebhyaḥ pitṛbhyaḥ kriyate
suśarmāsi supratiṣṭhāna ity āha
manuṣyebhya evaitena karoti
bṛhad ity āha
devebhya evaitena karoti
nama ity āha
pitṛbhya evaitena karoti
etāvatīr vai devatāḥ
tābhya evainaṃ sarvābhyo gṛhṇāti
eṣa te yoniḥ
viśvebhyas tvā devebhya ity āha
vaiśvadevo hy eṣa
prāṇo vā eṣa yad upāṃśuḥ
yad upāṃśupātreṇa prathamaś cottamaś ca grahau gṛhyete prāṇam evānuprayanti prāṇam anūdyanti
prajāpatir vā eṣa yad āgrayaṇaḥ
prāṇa upāṃśuḥ
patnīḥ prajāḥ prajanayanti
yad upāṃśupātreṇa pātnīvatam āgrayaṇād gṛhṇāti prajānām prajananāya
tasmāt prāṇam prajā anuprajāyante
devā vā ita itaḥ patnīḥ suvargaṃ lokam ajigāṃsan
te suvargaṃ lokaṃ na prājānan
ta etam pātnīvatam apaśyan
tam agṛhṇata
tato vai te suvargaṃ lokam prājānan
yat pātnīvato gṛhyate suvargasya lokasya prajñātyai
sa somo nātiṣṭhata strībhyo gṛhyamāṇaḥ
taṃ ghṛtaṃ vajraṃ kṛtvāghnan
taṃ nirindriyam bhūtam agṛhṇan
tasmāt striyo nirindriyā adāyādīr api pāpāt puṃsa upastitaraṃ vadanti
yad ghṛtena pātnīvataṃ śrīṇāti vajreṇaivainaṃ vaśe kṛtvā gṛhṇāti
upayāmagṛhīto 'sīty āha
iyaṃ vā upayāmaḥ
tasmād imām prajā anuprajāyante
bṛhaspatisutasya ta ity āha
brahma vai devānām bṛhaspatiḥ
brahmaṇaivāsmai prajāḥ prajanayati
indo ity āha
reto vā induḥ
reta eva tad dadhāti
indriyāva ity āha
prajā vā indriyam
prajā evāsmai prajanayati
agnā3 ity āha
agnir vai retodhāḥ
patnīva ity āha mithunatvāya
sajūr devena tvaṣṭrā somam pibety āha
tvaṣṭā vai paśūnām mithunānāṃ rūpakṛt
rūpam eva paśuṣu dadhāti
devā vai tvaṣṭāram ajighāṃsan
sa patnīḥ prāpadyata
taṃ na pratiprāyacchan
tasmād api vadhyam prapannaṃ na pratiprayacchanti
tasmāt pātnīvate tvaṣṭre 'pigṛhyate
na sādayati
asannāddhi prajāḥ prajāyante
nānuvaṣaṭkaroti
yad anuvaṣaṭkuryād rudram prajā anvavasṛjet
yan nānuvaṣaṭkuryād aśāntam agnīt somam bhakṣayet
upāṃśv anuvaṣaṭkaroti
na rudram prajā anvavasṛjati śāntam agnīt somam bhakṣayati
agnīn neṣṭur upastham āsīda
neṣṭaḥ patnīm udānayety āha
agnīd eva neṣṭari reto dadhāti neṣṭā patniyām
udgātrā saṃkhyāpayati
prajāpatir vā eṣa yad udgātā prajānām prajananāya
apa upapravartayati
reta eva tat siñcati
ūruṇopa pravartayati
ūruṇā hi retaḥ sicyate
nagnaṃkṛtyorum upa pravartayati
yadā hi nagna ūrur bhavaty atha mithunībhavato 'tha retaḥ sicyate 'tha prajāḥ prajāyante
indro vṛtram ahan
tasya śīrṣakapālam udaubjat
sa droṇakalaśo 'bhavat
tasmāt somaḥ samasravat
sa hāriyojano 'bhavat
taṃ vyacikitsat
juhavānī3 mā hauṣā3m iti so 'manyata
yaddhoṣyāmy āmaṃ hoṣyāmi
yan na hoṣyāmi yajñaveśasaṃ kariṣyāmīti
tam adhriyata hotum
so 'gnir abravīn na mayy āmaṃ hoṣyasīti
taṃ dhānābhir aśrīṇāt
taṃ śṛtam bhūtam ajuhot
yad dhānābhir hāriyojanaṃ śrīṇāti śṛtatvāya
śṛtam evainam bhūtaṃ juhoti
bahvībhiḥ śrīṇāti
etāvatīr evāsyāmuṣmiṃ loke kāmadughā bhavanti
atho khalv āhur etā vā indrasya pṛśnayaḥ kāmadughā yaddhāriyojanīr iti
tasmād bahvībhiḥ śrīṇīyāt
ṛksāme vā indrasya harī somapānau
tayoḥ paridhaya ādhānam
yad aprahṛtya paridhīñ juhuyād antarādhānābhyāṃ ghāsam prayacchet
prahṛtya paridhīñ juhoti
nirādhānābhyām eva ghāsam prayacchati
unnetā juhoti
yātayāmeva hy etarhy adhvaryuḥ svagākṛtaḥ
yad adhvaryur juhuyād yathā vimuktam punar yunakti tādṛg eva tat
śīrṣann adhinidhāya juhoti
śīrṣato hi sa samabhavat
vikramya juhoti
vikramya hīndro vṛtram ahan samṛddhyai
paśavo vai hāriyojanīḥ
yat saṃbhindyād alpā enam paśavo bhuñjanta upatiṣṭheran
yan na saṃbhindyād bahava enam paśavo 'bhuñjanta upatiṣṭheran
manasā saṃbādhate
ubhayaṃ karoti
bahava evainam paśavo bhuñjanta upatiṣṭhante
unnetary upahavam icchante
ya eva tatra somapīthas tam evāvarundhate
uttaravedyāṃ nivapati
paśavo vā uttaravediḥ
paśavo hāriyojanīḥ
paśuṣv eva paśūn pratiṣṭhāpayanti
grahān vā anu prajāḥ paśavaḥ prajāyante
upāṃśvantaryāmāv ajāvayaḥ
śukrāmanthinau puruṣāḥ
ṛtugrahān ekaśaphāḥ
ādityagrahaṃ gāvaḥ
ādityagraho bhūyiṣṭhābhir ṛgbhir gṛhyate
tasmād gāvaḥ paśūnām bhūyiṣṭhāḥ
yat trir upāṃśuṃ hastena vigṛhṇāti tasmād dvau trīn ajā janayaty athāvayo bhūyasīḥ
pitā vā eṣa yad āgrayaṇaḥ
putraḥ kalaśaḥ
yad āgrayaṇa upadasyet kalaśād gṛhṇīyād yathā pitā putraṃ kṣita upadhāvati tādṛg eva tat
yat kalaśa upadasyed āgrayaṇād gṛhṇīyāt
yathā putraḥ pitaraṃ kṣita upadhāvati tādṛg eva tat
ātmā vā eṣa yajñasya yad āgrayaṇaḥ
yad graho vā kalaśo vopadasyed āgrayaṇād gṛhṇīyāt
ātmana evādhi yajñaṃ niṣkaroti
avijñāto vā eṣa gṛhyate yad āgrayaṇaḥ
sthālyā gṛhṇāti vāyavyena juhoti
tasmād garbheṇāvijñātena brahmahā
avabhṛtham avayanti
parā sthālīr asyanty udvāyavyāni haranti
tasmāt striyaṃ jātām parāsyanty ut pumāṃsaṃ haranti
yat purorucam āha yathā vasyasa āharati tādṛg eva tat
yad grahaṃ gṛhṇāti yathā vasyasa āhṛtya prāha tādṛg eva tat
yat sādayati yathā vasyasa upanidhāyāpakrāmati tādṛg eva tat
yad vai yajñasya sāmnā yajuṣā kriyate śithilaṃ tat
yad ṛcā tad dṛḍham
purastādupayāmā yajuṣā gṛhyante
upariṣṭādupayāmā ṛcā
yajñasya dhṛtyai
prānyāni pātrāṇi yujyante nānyāni
yāni parācīnāni prayujyante 'mum eva tair lokam abhijayati
parāṅ iva hy asau lokaḥ
yāni punaḥ prayujyanta imam eva tair lokam abhijayati
punaḥpunar iva hy ayaṃ lokaḥ
prānyāni pātrāṇi yujyante nānyāni
yāni parācīnāni prayujyante tāny anv oṣadhayaḥ parābhavanti
yāni punaḥ prayujyante tāny anv oṣadhayaḥ punar ābhavanti
prānyāni pātrāṇi yujyante nānyāni
yāni parācīnāni prayujyante tāny anv āraṇyāḥ paśavo 'raṇyam apayanti
yāni punaḥ prayujyante tāny anu grāmyāḥ paśavo grāmam upāvayanti
yo vai grahāṇāṃ nidānaṃ veda nidānavān bhavati
ājyam iti uktham
tad vai grahāṇāṃ nidānam
yad upāṃśu śaṃsati tad upāṃśvantaryāmayoḥ
yad uccais tad itareṣāṃ grahāṇām
etad vai grahāṇāṃ nidānam
ya evaṃ veda nidānavān bhavati
yo vai grahāṇām mithunaṃ veda pra prajayā paśubhir mithunair jāyate
sthālībhir anye grahā gṛhyante vāyavyair anye
etad vai grahāṇām mithunam
ya evaṃ veda pra prajayā paśubhir mithunair jāyate
indras tvaṣṭuḥ somam abhīṣahāpibat
sa viṣvaṅ vyārchat
sa ātmann āramaṇaṃ nāvindat
sa etān anusavanam puroḍāśān apaśyat
tān niravapat
tair vai sa ātmann āramaṇam akuruta
tasmād anusavanam puroḍāśā nirupyante
tasmād anusavanam puroḍāśānām prāśnīyāt
ātmann evāramaṇaṃ kurute
nainaṃ somo 'tipavate
brahmavādino vadanti
narcā na yajuṣā paṅktir āpyate
atha kiṃ yajñasya pāṅktatvam iti
dhānāḥ karambhaḥ parivāpaḥ puroḍāśaḥ payasyā tena paṅktir āpyate
tad yajñasya pāṅktatvam
suvargāya vā etāni lokāya hūyante yad dākṣiṇāni
dvābhyāṃ gārhapatye juhoti
dvipād yajamānaḥ pratiṣṭhityai
āgnīdhre juhoti
antarikṣa evākramate
sado 'bhyaiti
suvargam evainaṃ lokaṃ gamayati
saurībhyām ṛgbhyāṃ gārhapatye juhoti
amum evainaṃ lokaṃ samārohayati
nayavatyarcāgnīdhre juhoti suvargasya lokasyābhinītyai
divaṃ gaccha
suvaḥ pateti
hiraṇyaṃ hutvodgṛhṇāti
suvargam evainaṃ lokam gamayati
rūpeṇa vo rūpam abhyaimīty āha
rūpeṇa hy āsāṃ rūpam abhyaiti yaddhiraṇyena
tutho vo viśvavedā vibhajatv ity āha
tutho ha sma vai viśvavedā devānāṃ dakṣiṇā vibhajati
tenaivainā vibhajati
etat te agne rādha aiti somacyutam ity āha
somacyutaṃ hy asya rādha aiti
tan mitrasya pathā nayety āha śāntyai
ṛtasya pathā preta candradakṣiṇā ity āha
satyaṃ vā ṛtam
satyenaivainā ṛtena vibhajati
yajñasya pathā suvitā nayantīr ity āha
yajñasya hy etāḥ pathā yanti yad dakṣiṇāḥ
brāhmaṇam adya rādhyāsam ṛṣim ārṣeyam ity āha
eṣa vai brāhmaṇa ṛṣir ārṣeyo yaḥ śuśruvān
tasmād evam āha
vi suvaḥ paśya vy antarikṣam ity āha
suvargam evainaṃ lokaṃ gamayati
yatasva sadasyair ity āha mitratvāya
asmaddātrā devatrā gacchata madhumatīḥ
pra dātāram āviśatety āha
vayam iha pradātāraḥ smaḥ
asmān amutra madhumatīr āviśateti vāvaitad āha
hiraṇyaṃ dadāti
jyotir vai hiraṇyam
jyotir eva purastād dhatte suvargasya lokasyānukhyātyai
agnīdhe dadāti
agnimukhān evartūn prīṇāti
brahmaṇe dadāti prasūtyai
hotre dadāti
ātmā vā eṣa yajñasya yaddhotā
ātmānam eva yajñasya dakṣiṇābhiḥ samardhayati
samiṣṭayajūṃṣi juhoti yajñasya samiṣṭyai
yad vai yajñasya krūraṃ yad viliṣṭaṃ yad atyeti yan nātyeti yad atikaroti yan nāpikaroti tad eva taiḥ prīṇāti
nava juhoti
nava vai puruṣe prāṇāḥ
puruṣeṇa yajñaḥ saṃmitaḥ
yāvān eva yajñas tam prīṇāti
ṣaḍ ṛgmiyāṇi juhoti
ṣaḍ vā ṛtavaḥ
ṛtūn eva prīṇāti
trīṇi yajūṃṣi
traya ime lokāḥ
imān eva lokān prīṇāti
yajña yajñaṃ gaccha
yajñapatiṃ gacchety āha
yajñapatim evainaṃ gamayati
svām yoniṃ gacchety āha
svām evainaṃ yoniṃ gamayati
eṣa te yajño yajñapate sahasūktavākaḥ suvīra ity āha
yajamāna eva vīryaṃ dadhāti
vāsiṣṭho ha sātyahavyo devabhāgam papraccha
yat sṛñjayān bahuyājino 'yīyajo yajñe yajñam praty atiṣṭhipā3 yajñapatā3v iti sa hovāca
yajñapatāv iti
satyād vai sṛñjayāḥ parābabhūvur iti hovāca
yajñe vāva yajñaḥ pratiṣṭhāpya āsīd yajamānasyāparābhāvāyeti
devā gātuvido gātuṃ vittvā gātum itety āha
yajña eva yajñam pratiṣṭhāpayati yajamānasyāparābhāvāya
avabhṛthayajūṃṣi juhoti
yad evārvācīnam ekahāyanād enaḥ karoti tad eva tair avayajate
apo 'vabhṛtham avaiti
apsu vai varuṇaḥ
sākṣād eva varuṇam avayajate
vartmanā vā anvitya yajñaṃ rakṣāṃsi jighāṃsanti
sāmnā prastotānvavaiti
sāma vai rakṣohā rakṣasām apahatyai
trir nidhanam upaiti
traya ime lokāḥ
ebhya eva lokebhyo rakṣāṃsy apahanti
puruṣaḥpuruṣo nidhanam upaiti
puruṣaḥpuruṣo hi rakṣasvī
rakṣasām apahatyai
uruṃ hi rājā varuṇaś cakārety āha pratiṣṭhityai
śataṃ te rājan bhiṣajaḥ sahasram ity āha
bheṣajam evāsmai karoti
abhiṣṭhito varuṇasya pāśa ity āha
varuṇapāśam evābhitiṣṭhati
barhir abhijuhoty āhutīnām pratiṣṭhityai
atho agnivaty eva juhoti
apabarhiṣaḥ prayājān yajati
prajā vai barhiḥ
prajā eva varuṇapāśān muñcati
ājyabhāgau yajati
yajñasyaiva cakṣuṣī nāntareti
varuṇaṃ yajati
varuṇapāśād evainam muñcati
agnīvaruṇau yajati
sākṣād evainaṃ varuṇapāśān muñcati
apabarhiṣāv anūyājau yajati
prajā vai barhiḥ
prajā eva varuṇapāśān muñcati
caturaḥ prayājān yajati dvāv anūyājau
ṣaṭ sampadyante
ṣaḍ vā ṛtavaḥ
ṛtuṣv eva pratitiṣṭhati
avabhṛtha nicaṅkuṇety āha
yathoditam eva varuṇam avayajate
samudre te hṛdayam apsv antar ity āha
samudre hy antar varuṇaḥ
saṃ tvā viśantv oṣadhīr utāpa ity āha
adbhir evainam oṣadhībhiḥ samyañcaṃ dadhāti
devīr āpa eṣa vo garbha ity āha
yathāyajur evaitat
paśavo vai somaḥ
yad bhindūnām bhakṣayet paśumānt syād varuṇas tv enaṃ gṛhṇīyāt
yan na bhakṣayed apaśuḥ syān nainaṃ varuṇo gṛhṇīyāt
upaspṛśyam eva
paśumān bhavati
nainaṃ varuṇo gṛhṇāti
pratiyuto varuṇasya pāśa ity āha
varuṇapāśād eva nirmucyate
apratīkṣam āyanti
varuṇasyāntarhityai
edho 'sy edhiṣīmahīty āha
samidhaivāgniṃ namasyanta upāyanti
tejo 'si
tejo mayi dhehīty āha
teja evātman dhatte
sphyena vedim uddhanti
rathākṣeṇa vimimīte
yūpam minoti
trivṛtam eva vajraṃ saṃbhṛtya bhrātṛvyāya praharati stṛtyai
yad antarvedi minuyād devalokam abhijayed yad bahirvedi manuṣyalokam
vedyantasya saṃdhau minoty ubhayor lokayor abhijityai
uparasaṃmitām minuyāt pitṛlokakāmasya raśanasaṃmitām manuṣyalokakāmasya caṣālasaṃmitām indriyakāmasya sarvānt samān pratiṣṭhākāmasya
ye trayo madhyamās tānt samān paśukāmasya
etān vā anu paśava upatiṣṭhante
paśumān eva bhavati
vyatiṣajed itarān
prajayaivainam paśubhir vyatiṣajati
yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham atha hrasīyāṃsam
eṣā vai gartamit
yasyaivam minoti tājak pramīyate
dakṣiṇārdhyaṃ varṣiṣṭham minuyāt suvargakāmasyātha hrasīyāṃsam
ākramaṇam eva tat setuṃ yajamānaḥ kurute suvargasya lokasya samaṣṭyai
yad ekasmin yūpe dve raśane parivyayati tasmād eko dve jāye vindate
yan naikāṃ raśanāṃ dvayor yūpayoḥ parivyayati tasmān naikā dvau patī vindate
yaṃ kāmayeta stry asya jāyetety upānte tasya vyatiṣajet
stry evāsya jāyate
yaṃ kāmayeta pumān asya jāyetety āntaṃ tasya praveṣṭayet
pumān evāsya jāyate
asurā vai devān dakṣiṇata upānayan
tān devā upaśayenaivāpānudanta
tad upaśayasyopaśayatvam
yad dakṣiṇata upaśaya upaśaye bhrātṛvyāpanuttyai
sarve vā anye yūpāḥ paśumantaḥ
athopaśaya evāpaśuḥ
tasya yajamānaḥ paśuḥ
yan na nirdiśed ārtim ārched yajamānaḥ
asau te paśur iti nirdiśed yaṃ dviṣyāt
yam eva dveṣṭi tam asmai paśuṃ nirdiśati
yadi na dviṣyād ākhus te paśur iti brūyāt
na grāmyān paśūn hinasti nāraṇyān
prajāpatiḥ prajā asṛjata
so 'nnādyena vyārdhyata
sa etām ekādaśinīm apaśyat
tayā vai so 'nnādyam avārunddha
yad daśa yūpā bhavanti
daśākṣarā virāṭ
annaṃ virāṭ
virājaivānnādyam avarunddhe
ya ekādaśa stana evāsyai sa duha evaināṃ tena
vajro vā eṣā saṃmīyate yad ekādaśinī
seśvarā purastāt pratyañcaṃ yajñaṃ saṃmarditoḥ
yat pātnīvatam minoti yajñasya pratyuttabdhyai
sayatvāya
prajāpatiḥ prajā asṛjata
sa riricāno 'manyata
sa etām ekādaśinīm apaśyat
tayā vai sa āyur indriyaṃ vīryam ātmann adhatta
prajā iva khalu vā eṣa sṛjate yo yajate
sa etarhi riricāna iva
yad eṣaikādaśinī bhavaty āyur eva tayendriyaṃ vīryaṃ yajamāna ātman dhatte
praivāgneyena vāpayati
mithunaṃ sārasvatyā karoti
retaḥ saumyena dadhāti
prajanayati pauṣṇena
bārhaspatyo bhavati
brahma vai devānām bṛhaspatiḥ
brahmaṇaivāsmai prajāḥ prajanayati
vaiśvadevo bhavati
vaiśvadevyo vai prajāḥ
prajā evāsmai prajanayati
indriyam evaindreṇāvarunddhe viśam mārutenaujo balam aindrāgnena
prasavāya sāvitraḥ
nirvaruṇatvāya vāruṇaḥ
madhyata aindram ālabhate
madhyata evendriyaṃ yajamāne dadhāti
purastād aindrasya vaiśvadevam ālabhate
vaiśvadevaṃ vā annam
annam eva purastād dhatte
tasmāt purastād annam adyate
aindram ālabhya mārutam ālabhate
viḍ vai marutaḥ
viśam evāsmā anubadhnāti
yadi kāmayeta yo 'vagataḥ so 'parudhyatāṃ yo 'paruddhaḥ so 'vagacchatv ity aindrasya loke vāruṇam ālabheta vāruṇasya loka aindram
ya evāvagataḥ so 'parudhyate
yo 'paruddhaḥ so 'vagacchati
yadi kāmayeta prajā muhyeyur iti paśūn vyatiṣajet
prajā eva mohayati
yad abhivāhato 'pāṃ vāruṇam ālabheta prajā varuṇo gṛhṇīyāt
dakṣiṇata udañcam ālabhate
apavāhato 'pām prajānām avaruṇagrāhāya
indraḥ patniyā manum ayājayat tāṃ paryagnikṛtām udasṛjat tayā manur ārdhnod yat paryagnikṛtam pātnīvatam utsṛjati yām eva manur ṛddhim ārdhnot tām eva yajamāna ṛdhnoti
yajñasya vā apratiṣṭhitād yajñaḥ parābhavati yajñam parābhavantaṃ yajamāno 'nu parābhavati yad ājyeṇa pātnīvataṃ saṃsthāpayati yajñasya pratiṣṭhityai yajñam pratitiṣṭhantaṃ yajamāno 'nu pratitiṣṭhati
iṣṭaṃ vapayā
bhavati aniṣṭaṃ vaśayātha pātnīvatena pracarati tīrtha eva pracaraty atho etarhy evāsya yāmaḥ
tvāṣṭro bhavati tvaṣṭā vai retasaḥ siktasya rūpāṇi vikaroti tam eva vṛṣāṇam patnīṣv apisṛjati so 'smai rūpāṇi vikaroti
ghnanti vā etat somaṃ yad abhiṣuṇvanti
yat saumyo bhavati yathā mṛtāyānustaraṇīṃ ghnanti tādṛg eva tat
yad uttarārdhe vā madhye vā juhuyāt devatābhyaḥ samadaṃ dadhyād dakṣiṇārdhe juhoty eṣā vai pitṝṇāṃ dik svāyām eva diśi pitṝn niravadayate
udgātṛbhyo haranti sāmadaivatyo vai saumyo yad eva sāmnaś chambaṭkurvanti tasyaiva sa śāntiḥ
ava
īkṣante pavitraṃ vai saumya ātmānam eva pavayante
ya ātmānaṃ na paripaśyed itāsuḥ syād abhidadiṃ kṛtvāvekṣeta tasmin hy ātmānam paripaśyaty atho ātmānam eva pavayate
yo gatamanāḥ syāt so 'vekṣeta yan me manaḥ parāgataṃ yad vā me aparāgatam
rājñā somena tad vayam asmāsu dhārayāmasīti mana evātman dādhāra
na gatamanā bhavati
apa vai tṛtīyasavane yajñaḥ krāmatījānād anījānam abhy āgnāvaiṣṇavyarcā ghṛtasya yajaty agniḥ sarvā devatā viṣṇur yajño devatāś caiva yajñaṃ ca dādhāra
upāṃśu yajati mithunatvāya
brahmavādino vadanti mitro yajñasya sviṣṭaṃ yuvate varuṇo duriṣṭaṃ kva tarhi yajñaḥ kva yajamāno bhavatīti yan maitrāvaruṇīṃ vaśām ālabhate mitreṇaiva
yajñasya sviṣṭaṃ śamayati varuṇena duriṣṭaṃ nārtim ārchati yajamānaḥ
yathā vai lāṅgalenorvarāṃ prabhindanty evam ṛksāme yajñam prabhintto yan maitrāvaruṇīṃ vaśām ālabhate yajñāyaiva prabhinnāya matyam anvavāsyati śāntyai
yātayāmāni vā etasya chandāṃsi ya ījānaś chandasām eṣa raso yad vaśā yan maitrāvaruṇīṃ vaśām ālabhate chandāṃsy eva punar āprīṇāty ayātayāmatvāyātho chandaḥsv eva rasaṃ dadhāti
devā vā indriyaṃ vīryaṃ vyabhajanta
tato yad atyaśiṣyata tad atigrāhyā abhavan
tad atigrāhyāṇām atigrāhyatvam
yad atigrāhyā gṛhyanta indriyam eva tad vīryaṃ yajamāna ātman dhatte
teja āgneyena
indriyam aindreṇa
brahmavarcasaṃ sauryeṇa
upastambhanaṃ vā etad yajñasya yad atigrāhyāś cakre pṛṣṭhāni
yat pṛṣṭhye na gṛhṇīyāt prāñcaṃ yajñam pṛṣṭhāni saṃśṛṇīyuḥ
yad ukthye gṛhṇīyāt pratyañcaṃ yajñam atigrāhyāḥ saṃśṛṇīyuḥ
viśvajiti sarvapṛṣṭhe grahītavyā yajñasya savīryatvāya
prajāpatir devebhyo yajñān vyādiśat
sa priyās tanūr apanyadhatta
tad atigrāhyā abhavan
vitanus tasya yajña ity āhur yasyātigrāhyā na gṛhyanta iti
apy agniṣṭome grahītavyā yajñasya satanutvāya
devatā vai sarvāḥ sadṛśīr āsan
tā na vyāvṛtam agacchan
te devā eta etān grahān apaśyan
tān agṛhṇata
āgneyam agniḥ
aindram indraḥ
sauryaṃ sūryaḥ
tato vai te 'nyābhir devatābhir vyāvṛtam agacchan
yasyaivaṃ viduṣa ete grahā gṛhyante vyāvṛtam eva pāpmanā bhrātṛvyeṇa gacchati
ime lokā jyotiṣmantaḥ samāvadvīryāḥ kāryā ity āhuḥ
āgneyenāsmiṃ loke jyotir dhatta aindreṇāntarikṣe
indravāyū hi sayujau
sauryeṇāmuṣmiṃ loke jyotir dhatte
jyotiṣmanto 'smā ime lokā bhavanti
samāvadvīryān enān kurute
etān vai grahān bambāviśvavayasāv avittām
tābhyām ime lokāḥ parāñcaś cārvāñcaś ca prābhuḥ
yasyaivaṃ viduṣa ete grahā gṛhyante prāsmā ime lokāḥ parāñcaś cārvāñcaś ca bhānti
devā vai yad yajñe 'kurvata tad asurā akurvata
te devā adābhye chandāṃsi savanāni samasthāpayan
tato devā abhavan parāsurāḥ
yasyaivaṃ viduṣo 'dābhyo gṛhyate bhavaty ātmanā parāsya bhrātṛvyo bhavati
yad vai devā asurān adābhyenādabhnuvan tad adābhyasyādābhyatvam
ya evaṃ veda dabhnoty eva bhrātṛvyaṃ nainam bhrātṛvyo dabhnoti
eṣā vai prajāpater atimokṣiṇī nāma tanūr yad adābhyaḥ
upanaddhasya gṛhṇāty atimuktyai
ati pāpmānam bhrātṛvyam mucyate ya evaṃ veda
ghnanti vā etat somaṃ yad abhiṣuṇvanti
some hanyamāne yajño hanyate yajñe yajamānaḥ
brahmavādino vadanti kiṃ tad yajñe yajamānaḥ kurute yena jīvant suvargaṃ lokam etīti
jīvagraho vā eṣa yad adābhyaḥ
anabhiṣutasya gṛhṇāti
jīvantam evainaṃ suvargaṃ lokaṃ gamayati
vi vā etad yajñaṃ chindanti yad adābhye saṃsthāpayanti
aṃśūn apisṛjati yajñasya saṃtatyai
devā vai prabāhug grahān agṛhṇata
sa etam prajāpatir aṃśum apaśyat
tam agṛhṇīta
tena vai sa ārdhnot
yasyaivaṃ viduṣo 'ṃśur gṛhyata ṛdhnoty eva
sakṛdabhiṣutasya gṛhṇāti
sakṛddhi sa tenārdhnot
manasā gṛhṇāti
mana iva hi prajāpatiḥ prajāpater āptyai
audumbareṇa gṛhṇāti
ūrg vā udumbaraḥ
ūrjam evāvarunddhe
catuḥsrakti bhavati
dikṣv eva pratitiṣṭhati
yo vā aṃśor āyatanaṃ vedāyatanavān bhavati
vāmadevyam iti sāma
tad vā asyāyatanam
manasā gāyamāno gṛhṇāti
āyatanavān eva bhavati
yad adhvaryur aṃśuṃ gṛhṇan nārdhayed ubhābhyāṃ nardhyetādhvaryave ca yajamānāya ca
yad ardhayed ubhābhyām ṛdhyeta
anavānaṃ gṛhṇāti
saivāsyarddhiḥ
hiraṇyam abhivyaniti
amṛtaṃ vai hiraṇyam
āyuḥ prāṇaḥ
āyuṣaivāmṛtam abhidhinoti
śatamānam bhavati
śatāyuḥ puruṣaḥ śatendriyaḥ
āyuṣy evendriye pratitiṣṭhati
prajāpatir devebhyo yajñān vyādiśat
sa riricāno 'manyata
sa yajñānāṃ ṣoḍaśadhendriyaṃ vīryam ātmānam abhi samakhidat
tat ṣoḍaśy abhavat
na vai ṣoḍaśī nāma yajño 'sti
yad vāva ṣoḍaśaṃ stotraṃ ṣoḍaśaṃ śastraṃ tena ṣoḍaśī
tat ṣoḍaśinaḥ ṣoḍaśitvam
yat ṣoḍaśī gṛhyata indriyam eva tad vīryaṃ yajamāna ātman dhatte
devebhyo vai suvargo loko na prābhavat
ta etaṃ ṣoḍaśinam apaśyan
tam agṛhṇata
tato vai tebhyaḥ suvargo lokaḥ prābhavat
yat ṣoḍaśī gṛhyate suvargasya lokasyābhijityai
indro vai devānām ānujāvara āsīt
sa prajāpatim upādhāvat
tasmā etaṃ ṣoḍaśinam prāyacchat
tam agṛhṇīta
tato vai so 'graṃ devatānām paryait
yasyaivaṃ viduṣaḥ ṣoḍaśī gṛhyate 'gram eva samānānām paryeti
prātaḥsavane gṛhṇāti
vajro vai ṣoḍaśī
vajraḥ prātaḥsavanam
svād evainaṃ yoner nigṛhṇāti
savane savane 'bhigṛhṇāti
savanāt savanād evainam prajanayati
tṛtīyasavane paśukāmasya gṛhṇīyāt
vajro vai ṣoḍaśī
paśavas tṛtīyasavanam
vajreṇaivāsmai tṛtīyasavanāt paśūn avarunddhe
nokthye gṛhṇīyāt
prajā vai paśava ukthāni
yad ukthye gṛhṇīyāt prajām paśūn asya nirdahet
atirātre paśukāmasya gṛhṇīyāt
vajro vai ṣoḍaśī
vajreṇaivāsmai paśūn avarudhya rātriyopariṣṭāc chamayati
apy agniṣṭome rājanyasya gṛhṇīyāt
vyāvṛtkāmo hi rājanyo yajate
sāhna evāsmai vajraṃ gṛhṇāti
sa enaṃ vajro bhūtyā inddhe nir vā dahati
ekaviṃśaṃ stotram bhavati pratiṣṭhityai
harivacchasyate
indrasya priyaṃ dhāmopāpnoti
kanīyāṃsi vai deveṣu chandāṃsy āsañ jyāyāṃsy asureṣu
te devāḥ kanīyasā chandasā jyāyaś chando 'bhivyaśaṃsan
tato vai te 'surāṇāṃ lokam avṛñjata
yat kanīyasā chandasā jyāyaś chando 'bhiviśaṃsati bhrātṛvyasyaiva tal lokaṃ vṛṅkte
ṣaḍ akṣarāṇy atirecayanti
ṣaḍ vā ṛtavaḥ
ṛtūn eva prīṇāti
catvāri pūrvāṇy avakalpayanti
catuṣpada eva paśūn avarunddhe
dve uttare
dvipada evāvarunddhe
anuṣṭubham abhisaṃpādayanti
vāg vā anuṣṭup
tasmāt prāṇānāṃ vāg uttamā
samayāviṣite sūrye ṣoḍaśina stotram upākaroti
etasmin vai loka indro vṛtram ahan
sākṣād eva vajram bhrātṛvyāya praharati
aruṇapiśaṃgo 'śvo dakṣiṇā
tad vai vajrasya rūpaṃ samṛddhyai
somo vai sahasram avindat
tam indro 'nv avindat
tau yamo nyāgacchat
tāv abravīt
astu me 'trāpīti
astu hī3 ity abrūtām
sa yama ekasyāṃ vīryam paryapaśyat
iyaṃ vā asya sahasrasya vīryam bibhartīti tāv abravīd iyam mamāstv etad yuvayor iti
tāv abrūtām
sarve vā etad etasyāṃ vīryam
paripaśyāmo 'ṃśam āharāmahā iti
tasyām aṃśam āharanta
tām apsu prāveśayan
somāyodehīti
sā rohiṇī piṅgalaikahāyanī rūpaṃ kṛtvā trayastriṃśatā ca tribhiś ca śataiḥ sahodait
tasmād rohiṇyā piṅgalayaikahāyanyā somaṃ krīṇīyāt
ya evaṃ vidvān rohiṇyā piṅgalayaikahāyanyā somaṃ krīṇāti trayastriṃśatā caivāsya tribhiś ca
śataiḥ somaḥ krīto bhavati
sukrītena yajate
tām apsu prāveśayan
indrāyodehīti
sā rohiṇī lakṣmaṇā paṣṭhauhī vārtraghnī rūpaṃ kṛtvā trayastriṃśatā ca tribhiś ca śataiḥ sahodait
tasmād rohiṇīṃ lakṣmaṇām paṣṭhauhīṃ vārtraghnīṃ dadyāt
ya evaṃ vidvān rohiṇīṃ lakṣmaṇām paṣṭhauhīṃ vārtraghnīṃ dadāti trayastriṃśac caivāsya trīṇi ca śatāni sā dattā
bhavati
tām apsu prāveśayan
yamāyodehīti
sā jaratī mūrkhā tajjaghanyā rūpaṃ kṛtvā trayastriṃśatā ca tribhiś ca śataiḥ sahodait
tasmāj jaratīm mūrkhāṃ tajjaghanyām anustaraṇīṃ kurvīta
ya evaṃ vidvāñ jaratīm mūrkhāṃ tajjaghanyām anustaraṇīṃ kurute trayastriṃśac caivāsya trīṇi ca śatāni sāmuṣmiṃlloke bhavati
vāg eva sahasratamī
tasmāt
varo deyaḥ
sā hi varaḥ
sahasram asya sā dattā bhavati
tasmād varo na pratigṛhyaḥ
sā hi varaḥ
sahasram asya pratigṛhītam bhavati
iyaṃ vara iti brūyāt
athānyām brūyāt
iyam mameti
tathāsya tat sahasram apratigṛhītam bhavati
ubhayata enī syāt
tad āhuḥ
anyata enī syāt sahasram parastād etam iti
yaiva varaḥ
kalyāṇī rūpasamṛddhā sā syāt
sā hi varaḥ
samṛddhyai
tām uttareṇāgnīdhram paryāṇīyāhavanīyasyānte droṇakalaśam avaghrāpayet
ājighra kalaśam mahy urudhārā payasvaty ā tvā viśantv indavaḥ samudram iva sindhavaḥ
sā mā sahasra ābhaja prajayā paśubhiḥ saha punar mā viśatād rayir iti
prajayaivainam paśubhī rayyā sam
ardhayati
prajāvān paśumān rayimān bhavati ya evaṃ veda
tayā sahāgnīdhram paretya purastāt pratīcyāṃ tiṣṭhantyāṃ juhuyāt
ubhā jigyathur na parājayethe na parājigye kataraś canainoḥ
indraś ca viṣṇo yad apaspṛdhethāṃ tredhā sahasraṃ vi tad airayethām iti
tredhāvibhaktaṃ vai trirātre sahasram
sāhasrīm evaināṃ karoti
sahasrasyaivainām mātrāṃ
karoti
rūpāṇi juhoti
rūpair evaināṃ samardhayati
tasyā upotthāya karṇam ājapet
iḍe rante 'dite sarasvati priye preyasi mahi viśruty etāni te aghniye nāmāni
sukṛtam mā deveṣu brūtād iti
devebhya evainam āvedayati
anv enaṃ devā budhyante
prathame māsi pṛṣṭhāny upayanti madhyama upayanty uttama upayanti
tad āhuḥ
yāṃ vai trir ekasyāhna upasīdanti dahraṃ vai sāparābhyāṃ dohābhyāṃ duhe 'tha kutaḥ sā dhokṣyate yāṃ dvādaśa kṛtva upasīdantīti
saṃvatsaraṃ sampādyottame māsi sakṛt pṛṣṭhāny upeyuḥ
tad yajamānā yajñam paśūn avarundhate
samudraṃ vai
ete 'navāram apāram praplavante ye saṃvatsaram upayanti
yad bṛhadrathaṃtare anvarjeyur yathā madhye samudrasya plavam anvarjeyus tādṛk tat
anutsargam bṛhadrathaṃtarābhyām itvā pratiṣṭhāṃ gacchanti
sarvebhyo vai kāmebhyaḥ saṃdhir duhe
tad yajamānāḥ sarvān kāmān avarundhate
