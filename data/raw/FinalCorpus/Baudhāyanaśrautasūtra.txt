āmāvāsyena vā paurṇamāsena vā haviṣā yakṣyamāṇaḥ bhavati
sa purastāt eva havirātañcanam upakalpayate eka ahena vā dvi ahena vā yathartu
atha vai brāhmaṇam bhavati dadhnā ātanakti sa indra tvāya agnihotra uccheṣaṇam abhyātanakti yajñasya saṃtatyai iti
candramasam vā a nirjñāya sampūrṇam vā vijñāya agnīn anvādadhāti
trīṇi kāṣṭhāni gārhapatye abhyādadhāti trīṇi anvāhāryapacane trīṇi āhavanīye
parisamūhanti upavasathasya rūpam kurvanti
atha asya vrata upetasya parṇa śākhām acchaiti prāṅ vā udaṅ vā vācaṃyamaḥ yatra vā vetsyan manyate
sā yā prācī vā udīcī vā bahu parṇā bahu śākhā a pratiśuṣka agrā bhavati tām ācchinatti iṣe tvā ūrje tvā iti
tayā vatsān apākaroti vāyavaḥ stha upāyavaḥ stha iti
atha eṣām mātṝḥ prerayati devaḥ vaḥ savitā prārpayatu śreṣṭhatamāya karmaṇe āpyāyadhvam aghniyāḥ deva bhāgam ūrjasvatīḥ payasvatīḥ prajāvatīḥ anamīvāḥ mā vaḥ stenaḥ īśata mā agha śaṃsaḥ rudrasya hetiḥ pari vaḥ vṛṇaktu iti
dhruvāḥ asmin gopatau syāta bahvīḥ iti yajamānam īkṣate
atha etām śākhām agreṇa āhavanīyam paryāhṛtya pūrvayā dvārā prapādya jaghanena gārhapatyam agniṣṭhe anasi uttara ardhe vā agnyagārasya udgūhati yajamānasya paśūn pāhi iti nu yadi saṃnayati
yadi u vai na saṃnayati barhiḥ pratipad eva bhavati
atha jaghanena gārhapatyam tiṣṭhan asidam vā aśva parśum vā ādatte devasya tvā savituḥ prasave aśvinoḥ bāhubhyām pūṣṇaḥ hastābhyām ādade iti
ādāya abhimantrayate yajñasya ghoṣat asi iti
gārhapatye pratitapati pratyuṣṭam rakṣaḥ pratyuṣṭāḥ arātayaḥ iti tris
atha āhavanīyam abhipraiti pra iyam agāt dhiṣaṇā barhiḥ accha manunā kṛtā svadhayā vitaṣṭā te āvahanti kavayaḥ purastāt devebhyaḥ juṣṭam iti
iha barhiḥ āsade iti vedim pratyavekṣate
atha tām diśam eti yatra barhiḥ vetsyan manyate
darbha stambam parigṛhṇāti yāvantam alam prastarāya manyate devānām pariṣūtam asi iti
atha enam ūrdhvam unmārṣṭi varṣa vṛddham asi iti
asidena upayacchati deva barhiḥ mā tvā anvak mā tiryak parva te rādhyāsam iti
ācchinatti ācchettā te mā riṣam iti
ācchedanāni abhimṛśati deva barhiḥ śata valśam viroha iti
sahasra valśāḥ vi vayam ruhema iti ātmānam pratyabhimṛśate
sarvaśas eva enam stambam lunoti
kṛtvā prastaram nidadhāti pṛthivyāḥ saṃpṛcaḥ pāhi iti
tūṣṇīm atas ūrdhvam ayujaḥ muṣṭīn lunoti trīn vā pañca vā sapta vā nava vā ekādaśa vā yāvataḥ vā alam manyate
atha tris anvāhitam śulbam kṛtvā apasalaiḥ āveṣṭayati adityai rāsnā asi iti
tat udīcīna agram nidhāya tasmin prastaram abhisaṃbharati su saṃbhṛtā tvā saṃbharāmi iti
saṃnahyati indrāṇyai saṃnahanam iti
granthim karoti pūṣā te granthim grathnātu iti
sa te mā asthāt iti paścāt prāñcam upagūhati
atha enat udyacchate indrasya tvā bāhubhyām udyacche iti
śīrṣan adhinidhatte bṛhaspateḥ mūrdhnā harāmi iti
aiti uru antarikṣam anvihi iti
etya uttareṇa gārhapatyam anadhas sādayati devaṃgamam asi iti
tat upari iva nidadhāti yatra guptam manyate
tūṣṇīm paribhojanīyāni lunoti
sakṛt ācchinnam pitṛbhyaḥ ācchinatti
atha tathā eva tris anvāhitam śulbam kṛtvā ekaviṃśati dārum idhmam saṃnahyati yat kṛṣṇaḥ rūpam kṛtvā prāviśaḥ tvam vanaspatīn tatas tvām ekaviṃśatidhā saṃbharāmi su saṃbhṛtaḥ iti
vedam karoti vatsajñum paśu kāmasya mūta kāryam annādya kāmasya trivṛtam tejaskāmasya ūrdhva agram svarga kāmasya
vedim karoti prāk uttarāt parigrāhāt
atha aparāhṇe piṇḍapitṛyajñena carati
atha etasyai śākhāyai parṇāni pracchidya agreṇa gārhapatyam nivapati
atha enām adhastāt parivāsya jaghanena gārhapatyam sthavimat upaveṣāya nidadhāti
atha asyāḥ prādeśa mātram pramāya darbha nāḍīḥ praveṣṭya tat trivṛt śākhāpavitram karoti trivṛt palāśe darbhaḥ iyān prādeśa saṃmitaḥ yajñe pavitram potṛtamam payaḥ havyam karotu me iti
atha sāyam hute agnihotre uttareṇa gārhapatyam tṛṇāni saṃstīrya teṣu catuṣṭayam saṃsādayati dohanam pavitram sāṃnāyya tapanyau sthālyau iti
atha enāni adbhiḥ prokṣati śundhadhvam daivyāya karmaṇe deva yajyāyai iti tris
atha jaghanena gārhapatyam upaviśya upaveṣeṇa udīcaḥ aṅgārān nirūhati mātariśvanaḥ gharmaḥ asi iti
teṣu sāṃnāyya tapanīm adhiśrayati dyauḥ asi pṛthivī asi viśva dhāyāḥ asi parameṇa dhāmnā dṛṃhasva mā hvār iti
tasyām prācīna agram śākhāpavitram nidadhāti vasūnām pavitram asi śata dhāram vasūnām pavitram asi sahasra dhāram iti
tat anvārabhya vācaṃyamaḥ āste
atha gāḥ āyatīḥ pratīkṣate etāḥ ācaranti madhumat duhānāḥ prajāvatīḥ yaśasaḥ viśva rūpāḥ bahvīḥ bhavantīḥ upajāyamānāḥ iha vaḥ indraḥ ramayatu gāvaḥ iti mahendraḥ iti vā yadi mahendra yājī bhavati
atha āha upasṛṣṭām me prabrūtāt iti
upasṛṣṭām prāhuḥ
dohyamānām anumantrayate hutaḥ stokaḥ hutaḥ drapsaḥ agnaye bṛhate nākāya svāhā dyāvāpṛthivībhyām iti
atha purastāt pratyak ānayantam pṛcchati kām adhukṣaḥ iti
amūm iti itaraḥ pratyāha
tām anumantrayate sā viśva āyuḥ iti
dvitīyam ānayantam pṛcchati kām adhukṣaḥ iti
amūm iti eva itaraḥ pratyāha
tām anumantrayate sā viśva vyacāḥ iti
tṛtīyam ānayantam pṛcchati kām adhukṣaḥ iti
amūm iti eva itaraḥ pratyāha
tām anumantrayate sā viśva karmā iti
tisṛṣu dugdhāsu vācam visṛjate bahu dugdhi indrāya devebhyaḥ havyam āpyāyatām punar vatsebhyaḥ manuṣyebhyaḥ punar dohāya kalpatām iti mahendrāya iti vā yadi mahendra yājī bhavati
visṛṣṭa vāc an anvārabhya tūṣṇīm uttarāḥ dohayitvā dohane apaḥ ānīya saṃkṣālanam ānayati saṃpṛcyadhvam ṛtāvarīḥ ūrmiṇīḥ madhumattamāḥ mandrāḥ dhanasya sātaye iti
atha enat taptvā udak udvāsya śītīkṛtvā tiras pavitram dadhnā ātanakti somena tvā tanacmi indrāya dadhi iti mahendrāya iti vā yadi mahendra yājī bhavati
yāvatā mūrchayiṣyat manyate tāvat ānayati
agnihotra uccheṣaṇam abhyātanakti yajñasya saṃtatiḥ asi yajñasya tvā saṃtatim anusaṃtanomi iti
atha enat udanvatā kaṃsena vā camasena vā apidadhāti a dastam asi viṣṇave tvā yajñāya apidadhāmi aham adbhiḥ ariktena pātreṇa yāḥ pūtāḥ pariśerate iti
tat upari iva nidadhāti yatra guptam manyate viṣṇo havyam rakṣasva iti
etasmin kāle darbhaiḥ prātardohāya vatsān apākaroti tūṣṇīm
atha prātar hute agnihotre hastau saṃmṛśate karmaṇe vām devebhyaḥ śakeyam iti
naktam paristīrṇāḥ eva ete agnayaḥ bhavanti
yadi u vai a paristīrṇāḥ bhavanti āhavanīyam eva agre purastāt paristṛṇāti atha dakṣiṇatas atha paścāt atha uttaratas
evam eva anvāhāryapacanam paristṛṇāti
evam gārhapatyam
atha agreṇa gārhapatyam tṛṇāni saṃstīrya teṣu dvandvam nyañci yajñāyudhāni saṃsādayati
sphyam ca kapālāni ca agnihotrahavaṇīm ca śūrpam ca kṛṣṇājinam ca śamyām ca ulūkhalam ca musalam ca dṛṣadam ca upalām ca juhūm ca upabhṛtam ca sruvam ca dhruvām ca prāśitraharaṇam ca iḍāpātram ca mekṣaṇam ca piṣṭodvapanīm ca praṇītā praṇayanam ca ājya sthālīm ca vedam ca dāru pātrīm ca yoktram ca veda parivāsanam ca dhṛṣṭim ca idhmapravraścanam ca anvāhārya sthālīm ca madantīm ca yāni ca anyāni pātrāṇi tāni evam eva dvandvam saṃsādya brahmāṇam dakṣiṇatas upaveśya pṛṣṭhyām stṛṇāti saṃtatām gārhapatyāt āhavanīyāt yajñasya saṃtatiḥ asi yajñasya tvā saṃtatyai stṛṇāmi saṃtatyai tvā yajñasya stṛṇāmi iti
atha barhiṣaḥ pavitre kurute prādeśa mātre same a praticchinna agre a nakha chinne imau prāṇa apānau yajñasya aṅgāni sarvaśas āpyāyayantau saṃcaratām pavitre havya śodhane iti
atha ene adbhiḥ anumārṣṭi pavitre sthaḥ vaiṣṇavī sthaḥ yajñiye sthaḥ vāyu pūte sthaḥ viṣṇoḥ manasā pūte sthaḥ yajñasya pavane stha iti
atha uttareṇa gārhapatyam upaviśya kaṃsam vā camasam vā praṇītā praṇayanam yācati
tasmin tiras pavitram apaḥ ānayan āha brahman apaḥ praṇeṣyāmi yajamāna vācam yaccha iti
prasūtaḥ samam prāṇaiḥ dhārayamāṇaḥ a viṣiñcan hṛtvā uttareṇa āhavanīyam darbheṣu sādayitvā darbhaiḥ pracchādya pavitram ādāya pradakṣiṇam āvṛtya pratyaṅ ādrutya ādatte dakṣiṇena agnihotrahavaṇīm savyena śūrpam veṣāya tvā iti
gārhapatye pratitapati pratyuṣṭam rakṣaḥ pratyuṣṭāḥ arātayaḥ iti tris
atha jaghanena gārhapatyam agniṣṭham anaḥ bhavati
tasya uttarām dhuram abhimṛśati dhūḥ asi dhūrva tam yaḥ asmān dhūrvati tam dhūrva yam vayam dhūrvāmaḥ iti
anaḥ abhimantrayate tvam devānām asi sasnitamam papritamam juṣṭatamam vahnitamam devahūtamam ahrutam asi havirdhānam dṛṃhasva mā hvār iti
atha viṣṇoḥ kramaḥ asi iti dakṣiṇam akṣa pālim kramitvā abhyāruhya prauge śūrpam nidadhāti śūrpe srucam sruci pavitre
atha puroḍāśīyān prekṣate mitrasya tvā cakṣuṣā prekṣe mā bheḥ mā saṃvikthāḥ mā tvā hiṃsiṣam iti
uru vātāya iti tṛṇam vā kiṃśāru vā nirasyati
atha apaḥ upaspṛśya daśahotāram vyākhyāya haviḥ nirvapsyāmi iti yajamānam āmantrya pavitravatyā agnihotrahavaṇyā nirvapati
yadi u vai na anaḥ bhavati jaghanena gārhapatyam sphyam nidadhāti sphya upari pātrīm
pātryām puroḍāśīyān āvapati
atha pūrva ardham pātryāḥ abhimṛśati dhūḥ asi dhūrva tam yaḥ asmān dhūrvati tam dhūrva yam vayam dhūrvāmaḥ tvam devānām asi sasnitamam papritamam juṣṭatamam vahnitamam devahūtamam ahrutam asi havirdhānam dṛṃhasva mā hvār iti
atha puroḍāśīyān prekṣate mitrasya tvā cakṣuṣā prekṣe mā bheḥ mā saṃvikthāḥ mā tvā hiṃsiṣam iti
uru vātāya iti tṛṇam vā kiṃśāru vā nirasyati
atha apaḥ upaspṛśya daśahotāram vyākhyāya haviḥ nirvapsyāmi iti yajamānam āmantrya pavitravatyā agnihotrahavaṇyā nirvapati
om nirvapa iti yajamānaḥ anujānāti
atha nirvapati devasya tvā savituḥ prasave aśvinoḥ bāhubhyām pūṣṇaḥ hastābhyām agnaye juṣṭam nirvapāmi iti tris etena yajuṣā sakṛt tūṣṇīm
etām eva pratipadam kṛtvā agnīṣomābhyām iti paurṇamāsyām indrāya vaimṛdhāya iti ca indra agnibhyām iti amāvāsyāyām a saṃnayataḥ indrāya iti saṃnayataḥ mahendrāya iti vā yadi mahendra yājī bhavati
atha niruptān abhimṛśati idam devānām iti idam u naḥ saha iti ye atiśiṣṭāḥ bhavanti
sphātyai tvā na arātyai iti
atha āhavanīyam īkṣate suvar abhivikhyeṣam vaiśvānaram jyotiḥ iti
atha gṛhān anvīkṣate dṛṃhantām duryāḥ dyāvāpṛthivyoḥ iti
atha enān ādāya upottiṣṭhati
aiti uru antarikṣam anvihi iti
etya uttareṇa gārhapatyam upasādayati adityāḥ tvā upasthe sādayāmi iti
gārhapatyam abhimantrayate agne havyam rakṣasva iti
atha etasyām eva sruci tiras pavitram apaḥ ānīya udīcīna agrābhyām pavitrābhyām tris utpunāti devaḥ vaḥ savitā utpunātu acchidreṇa pavitreṇa vasoḥ sūryasya raśmibhiḥ iti pacchas
atha enāḥ unmahayan upottiṣṭhati āpaḥ devīḥ agrepuvaḥ agreguvaḥ agre imam yajñam nayatā agre yajña patim dhatta yuṣmān indraḥ avṛṇīta vṛtratūrye yūyam indram avṛṇīdhvam vṛtratūrye iti
adbhiḥ eva apaḥ prokṣati prokṣitāḥ stha prokṣitāḥ stha iti tris
atha puroḍāśīyān prokṣati devasya tvā savituḥ prasave aśvinoḥ bāhubhyām pūṣṇaḥ hastābhyām agnaye vaḥ juṣṭam prokṣāmi agnīṣomābhyām amuṣmai amuṣmai iti yathādevatam tris
uttānāni pātrāṇi kṛtvā prokṣati śundhadhvam daivyāya karmaṇe deva yajyāyai iti tris
atiśiṣṭāḥ prokṣaṇīḥ nidhāya kṛṣṇājinam avadhūnoti ūrdhva grīvam udaṅ āvṛtya avadhūtam rakṣaḥ avadhūtāḥ arātayaḥ iti tris
atha enat purastāt pratīcīna grīvam uttara loma upastṛṇāti adityāḥ tvac asi prati tvā pṛthivī vettu iti
tasmin ulūkhalam adhyūhati adhiṣavaṇam asi vānaspatyam prati tvā adityāḥ tvac vettu iti
tasmin puroḍāśīyān āvapati agneḥ tanūḥ asi vācaḥ visarjanam deva vītaye tvā gṛhṇāmi iti
musalam avadadhāti adriḥ asi vānaspatyaḥ saḥ idam devebhyaḥ havyam suśami śamiṣva iti
atha haviṣkṛtam āhvayati haviṣkṛt ehi haviṣkṛt ehi iti tris
uccais samāhantavai iti ca
atha dṛṣad upale vṛṣāraveṇa uccais samāhanti iṣam āvada ūrjam āvada dyumat vadata vayam saṃghātam jeṣma iti
avahatya uttuṣān kṛtvā uttaratas śūrpam upayacchati varṣa vṛddham asi iti
tasmin puroḍāśīyān udvapati prati tvā varṣa vṛddham vettu iti
atha udaṅ paryāvṛtya parāpunāti parāpūtam rakṣaḥ parāpūtāḥ arātayaḥ iti
savyena tuṣān upahatya imām diśam nirasyati rakṣasām bhāgaḥ asi iti
atha apaḥ upaspṛśya vivinakti vāyuḥ vaḥ vivinaktu iti
pātryām taṇḍulān praskandayati devaḥ vaḥ savitā hiraṇya pāṇiḥ pratigṛhṇātu iti
avahantryai prayacchan āha triṣphalīkartavai triṣphalīkṛtān me prabrūtāt iti
triṣphalīkṛtān prāhuḥ
triṣphalīkriyamāṇānām yaḥ nyaṅgaḥ avaśiṣyate rakṣasām bhāgadheyam āpaḥ tat pravahatāt itas iti taṇḍula prakṣālanam antarvedi ninayati utkara deśe vā
etasmin kāle prātardoham dhenūḥ dohayati udak agreṇa pavitreṇa
na atra ātanakti
atha prokteṣu triṣphalīkṛteṣu tathā eva kṛṣṇājinam avadhūnoti ūrdhva grīvam udaṅ āvṛtya avadhūtam rakṣaḥ avadhūtāḥ arātayaḥ iti tris
atha enat purastāt pratīcīna grīvam uttara loma upastṛṇāti adityāḥ tvac asi prati tvā pṛthivī vettu iti
tasmin udīcīna kumbām śamyām nidadhāti divaḥ skambhaniḥ asi prati tvā adityāḥ tvac vettu iti
tasyām prācīm dṛṣadam adhyūhati dhiṣaṇā asi parvatyā prati tvā divaḥ skambhaniḥ vettu iti
dṛṣadi upalām adhyūhati dhiṣaṇā asi pārvateyī prati tvā parvatiḥ vettu iti
tasyām puroḍāśīyān adhivapati devasya tvā savituḥ prasave aśvinoḥ bāhubhyām pūṣṇaḥ hastābhyām agnaye juṣṭam adhivapāmi agnīṣomābhyām amuṣmai amuṣmai iti yathādevatam
adhivadate dhānyam asi dhinuhi devān dhinuhi yajñam dhinuhi yajñapatim dhinuhi mām yajñaniyam iti
piṃṣati prāṇāya tvā apānāya tvā vyānāya tvā iti
bāhū anvavekṣate dīrghām anu prasitim āyuṣe dhām iti
kṛṣṇājine piṣṭāni praskandayati devaḥ vaḥ savitā hiraṇya pāṇiḥ pratigṛhṇātu iti
haviḥ peṣyai prayacchan āha a saṃvapantī piṃṣa aṇūni kurutāt iti
piṃṣanti puroḍāśīyān
ni caravyān dadhati
yadi carum kariṣyan bhavati prāk adhivapanāt caru puroḍāśīyān vibhajeran
atha etāni kapālāni prakṣālitāni jaghanena gārhapatyam upasādayati aṣṭau dakṣiṇatas ekādaśa uttaratas
atha jaghanena gārhapatyam upaviśya dhṛṣṭim ādatte dhṛṣṭiḥ asi brahma yaccha iti
gārhapatyam abhimantrayate apa agne agnim āma adam jahi iti
niḥ kravya adam sedha iti dakṣiṇā aṅgāram nirasyati
atha anyam āvartayati ā deva yajam vaha iti
tam dakṣiṇeṣām kapālānām madhyamena abhyupadadhāti dhruvam asi pṛthivīm dṛṃha āyuḥ dṛṃha prajām dṛṃha sajātān asmai yajamānāya paryūha iti
aṅgāram adhivartayati nirdagdham rakṣaḥ nirdagdhāḥ arātayaḥ iti
atha pūrva ardhyam upadadhāti dhartram asi antarikṣam dṛṃha prāṇam dṛṃha apānam dṛṃha sajātān asmai yajamānāya paryūha iti
atha apara ardhyam upadadhāti dharuṇam asi divam dṛṃha cakṣuḥ dṛṃha śrotram dṛṃha sajātān asmai yajamānāya paryūha iti
atha dakṣiṇa ardhyam upadadhāti dharma asi diśaḥ dṛṃha yonim dṛṃha prajām dṛṃha sajātān asmai yajamānāya paryūha iti
atha pūrvam upadhim upadadhāti citaḥ stha prajām asmai rayim asmai sajātān asmai yajamānāya paryūha iti atha aparam evam eva
dve uttaratas saṃspṛṣṭe upadadhāti citaḥ stha prajām asmai rayim asmai sajātān asmai yajamānāya paryūha iti
atha enāni aṅgāraiḥ adhivāsayati bhṛgūṇām aṅgirasām tapasā tapyadhvam iti
atha enāni yogena yunakti yāni gharme kapālāni upacinvanti vedhasaḥ pūṣṇaḥ tāni api vrate indra vāyū yuṅktām iti
evam eva uttarāṇi kapālāni upadadhāti
abhīndhate kapālāni
upendhate carusthālīm
adhyasyanti śrapaṇāni
tapanti piṣṭa saṃyavanīyāḥ āpaḥ
atha uttareṇa gārhapatyam upaviśya vācaṃyamaḥ tiras pavitram pātryām kṛṣṇājināt piṣṭāni saṃvapati devasya tvā savituḥ prasave aśvinoḥ bāhubhyām pūṣṇaḥ hastābhyām agnaye juṣṭam saṃvapāmi agnīṣomābhyām amuṣmai amuṣmai iti yathādevatam
atha parikarmiṇam āha āhara apaḥ ānaya iti
āharati praiṣa kāraḥ praṇītābhyaḥ sruveṇa upahatya vedena upayamya pāṇim vā antardhāya
evam madantībhyaḥ
tāḥ ubhayīḥ ānīyamānāḥ pratimantrayate sam āpaḥ adbhiḥ agmata sam oṣadhayaḥ rasena sam revatīḥ jagatībhiḥ madhumatīḥ madhumatībhiḥ sṛjyadhvam iti
atha anupariplāvayati adbhyaḥ pari prajātāḥ stha sam adbhiḥ pṛcyadhvam iti
saṃyauti janayatyai tvā saṃyaumi iti
saṃyutya vyūhya abhimṛśati agnaye tvā agnīṣomābhyām amuṣmai amuṣmai iti yathādevatam
piṇḍam karoti makhasya śiraḥ asi iti
tam dakṣiṇeṣām kapālānām pratyūhya aṅgārān teṣu adhipṛṇakti gharmaḥ asi viśva āyuḥ iti
prathayati uru prathasva uru te yajñapatiḥ prathatām iti
tam tanvantam kūrma prakāram karoti
sarvāṇi kapālāni abhiprathayati
iti brāhmaṇam
atha tiras pavitram ājya sthālyām ājyam nirvapati mahīnām payaḥ asi oṣadhīnām rasaḥ tasya te a kṣīyamāṇasya nirvapāmi deva yajyāyai iti
atha uttaratas bhasma miśrān aṅgārān nirūhya teṣu adhiśrayati
evam eva uttaram puroḍāśam adhipṛṇakti atha śṛtam atha dadhi
atha pātryām apaḥ ānīya dakṣiṇasya puroḍāśasya tvacam grāhayati tvacam gṛhṇīṣva tvacam gṛhṇīṣva iti tris atha uttarasya
atha paryagni karoti antaritam rakṣaḥ antaritāḥ arātayaḥ iti tris
atha dakṣiṇam puroḍāśam śrapayati devaḥ tvā savitā śrapayatu varṣiṣṭhe adhi nāke agniḥ te tanuvam mā ati dhāk iti
gārhapatyam abhimantrayate agne havyam rakṣasva iti
evam eva uttaram puroḍāśam śrapayati
atha dakṣiṇam puroḍāśam bhasmanā abhivāsya vedena abhivāsayati sam brahmaṇā pṛcyasva sam brahmaṇā pṛcyasva iti tris atha uttaram
a vidahantaḥ śrapayata iti vācam visṛjate
atra etat pātrī saṃkṣālanam gārhapatyāt aṅgāreṇa abhitapya hṛtvā antarvedi pratīcīnam tisṛṣu lekhāsu ninayati ekatāya svāhā dvitāya svāhā tritāya svāhā iti
atha vedam ādatte ayam vedaḥ pṛthivīm anvavindat guhā satīm gahane gahvareṣu sa vindatu yajamānāya lokam acchidram yajñam bhūri karmā karotu iti
vedena vedim tris saṃmārṣṭi vedena vedim vividuḥ pṛthivīm sā paprathe pṛthivī pārthivāni garbham bibharti bhuvaneṣu antar tatas yajñaḥ jāyate viśvadāniḥ iti
atha jaghanena vedyai tiṣṭhan sphyam ādatte devasya tvā savituḥ prasave aśvinoḥ bāhubhyām pūṣṇaḥ hastābhyām ādade iti
ādāya abhimantrayate indrasya bāhuḥ asi dakṣiṇaḥ sahasra bhṛṣṭiḥ śata tejāḥ iti
śata tejāḥ iti
atha enam barhiṣā saṃśyati vāyuḥ asi tigma tejāḥ śata bhṛṣṭiḥ asi vānaspatyaḥ dviṣataḥ vadhaḥ iti
atha antarvedi udīcīna agram barhiḥ nidadhāti pṛthivyai varma asi varma yajamānāya bhava iti
tasmin sphyena praharati pṛthivi deva yajani oṣadhyāḥ te mūlam mā hiṃsiṣam iti
apahataḥ araruḥ pṛthivyāḥ iti ādatte
vrajam gaccha gosthānam iti harati
vedim pratyavekṣate varṣatu te dyauḥ iti
hṛtvā utkare nivapati badhāna deva savitar paramasyām parāvati śatena pāśaiḥ yaḥ asmān dveṣṭi yam ca vayam dviṣmaḥ tam atas mā mauk iti
dvitīyam praharati pṛthivi deva yajani oṣadhyāḥ te mūlam mā hiṃsiṣam iti
apahataḥ araruḥ pṛthivyai deva yajanyai iti ādatte
vrajam gaccha gosthānam iti harati
vedim pratyavekṣate varṣatu te dyauḥ iti
hṛtvā utkare nivapati badhāna deva savitar paramasyām parāvati śatena pāśaiḥ yaḥ asmān dveṣṭi yam ca vayam dviṣmaḥ tam atas mā mauk iti
tṛtīyam praharati pṛthivi deva yajani oṣadhyāḥ te mūlam mā hiṃsiṣam iti
apahataḥ araruḥ pṛthivyāḥ a deva yajanaḥ iti ādatte
vrajam gaccha gosthānam iti harati
vedim pratyavekṣate varṣatu te dyauḥ iti
hṛtvā utkare nivapati badhāna deva savitar paramasyām parāvati śatena pāśaiḥ yaḥ asmān dveṣṭi yam ca vayam dviṣmaḥ tam atas mā mauk
araruḥ te divam mā skān iti atra anuvartayati
tūṣṇīm caturtham harati saha barhiṣā
atha pūrvam parigrāham parigṛhṇāti vasavaḥ tvā parigṛhṇantu gāyatreṇa chandasā iti dakṣiṇatas rudrāḥ tvā parigṛhṇantu traiṣṭubhena chandasā iti paścāt ādityāḥ tvā parigṛhṇantu jāgatena chandasā iti uttaratas
atha karaṇam japati imām narāḥ kṛṇuta vedim etya vasumatīm rudravatīm ādityavatīm divaḥ nābhau pṛthivyāḥ yathā ayam yajamānaḥ na riṣyet iti
atha prācīm sphyena vedim uddhanti devasya savituḥ save karma kṛṇvanti vedhasaḥ iti
atha āgnīdhram āha agnīdh itas tris hara iti
tatas tris āgnīdhraḥ harati
yat āgnīdhraḥ tris harati atha saṃpraiṣam āha brahman uttaram parigrāham parigrahīṣyāmi iti
prasūtaḥ uttaram parigrāham parigṛhṇāti ṛtam asi iti dakṣiṇatas ṛta sadanam asi iti paścāt ṛta śrīḥ asi iti uttaratas
atha pratīcīm sphyena vedim yoyupyate dhāḥ asi sva dhāḥ asi urvī ca asi vasvī ca asi purā krūrasya visṛpaḥ virapśin udādāya pṛthivīm jīra dānuḥ yām airayan candramasi svadhābhiḥ tām dhīrāsaḥ anudṛśya yajante iti
atha antarvedi tiryañcam sphyam stabdhvā saṃpraiṣam āha prokṣaṇīḥ āsādaya idhmābarhiḥ upasādaya sruvam ca srucaḥ ca saṃmṛḍḍhi patnīm saṃnahya ājyena udehi iti
āharanti etāḥ prokṣaṇīḥ abhipūrya
dakṣiṇena adhvaryuḥ tāḥ sphye upaninīya sphyasya vartman sādayati
atha utkare sphyam nihanti yaḥ mā hṛdā manasā yaḥ ca vācā yaḥ brahmaṇā karmaṇā dveṣṭi devāḥ yaḥ śrutena hṛdayena iṣṇatā ca tasya indra vajreṇa śiraḥ chinadmi iti
hastau prakṣālya sphyam ca prakṣālayati
upasādayanti etat idhmābarhiḥ dakṣiṇam idhmam uttaram barhiḥ
atha etāḥ srucaḥ samādatte dakṣiṇena sruvam juhū upabhṛtau savyena dhruvām prāśitraharaṇam veda parivāsanāni iti
gārhapatye pratitapati pratyuṣṭam rakṣaḥ pratyuṣṭāḥ arātayaḥ agneḥ vaḥ tejiṣṭhena tejasā niṣṭapāmi iti
atha sruvam saṃmārṣṭi goṣṭham mā nirmṛkṣam vājinam tvā sapatna sāham saṃmārjmi iti
tris antarataḥ tris bāhyatas
tris evam mūlaiḥ daṇḍam saṃmṛjya adbhiḥ saṃsparśya pratitapya utprayacchati
atha juhūm saṃmārṣṭi vācam prāṇam mā nirmṛkṣam vājinīm tvā sapatna sāhīm saṃmārjmi iti
tathā eva saṃmṛjya adbhiḥ saṃsparśya pratitapya utprayacchati
atha upabhṛtam saṃmārṣṭi cakṣuḥ śrotram mā nirmṛkṣam vājinīm tvā sapatna sāhīm saṃmārjmi iti
tathā eva saṃmṛjya adbhiḥ saṃsparśya pratitapya utprayacchati
atha dhruvām saṃmārṣṭi prajām yonim mā nirmṛkṣam vājinīm tvā sapatna sāhīm saṃmārjmi iti
tathā eva saṃmṛjya adbhiḥ saṃsparśya pratitapya utprayacchati
atha prāśitraharaṇam saṃmārṣṭi rūpam varṇam paśubhyaḥ mā nirmṛkṣam vājinam tvā sapatna sāham saṃmārjmi iti
tathā eva saṃmṛjya adbhiḥ saṃsparśya pratitapya utprayacchati
atha etāni sruc saṃmārjanāni adbhiḥ saṃsparśya gārhapatye anupraharati divaḥ śilpam avatatam pṛthivyāḥ kakudbhiḥ śritam tena vayam sahasra valśena sapatnam nāśayāmasi svāhā iti
atha agreṇa utkaram tṛṇāni saṃstīrya teṣu srucaḥ sādayitvā atha etām patnīm antareṇa vedi utkarau prapādya jaghanena dakṣiṇena gārhapatyam udīcīm upaveśya yoktreṇa saṃnahyati āśāsānā saumanasam prajām saubhāgyam tanūm agneḥ anuvratā bhūtvā saṃnahye sukṛtāya kam iti
atha enām vācayati yuktam āśīḥ kāme iti
atha enām tiras pavitram apaḥ ācāmayati payasvatīḥ oṣadhayaḥ payasvat vīrudhām payaḥ apām payasaḥ yat payaḥ tena mām indra saṃsṛja iti
atha enām gārhapatye samidhaḥ ādhāpayati agne vratapate vratam cariṣyāmi tat śakeyam tat me rādhyatām svāhā vāyo vrata pate āditya vrata pate vratānām vrata pate vratam cariṣyāmi tat śakeyam tat me rādhyatām svāhā iti
atha jaghanena gārhapatyam upasīdati su prajasaḥ tvā vayam su patnīḥ upasedima agne sapatna dambhanam adabdha aso adābhyam indrāṇī iva avidhavā bhūyāsam aditiḥ iva su putrā asthūri tvā suprajāstvāya mama putrāḥ śatru haṇaḥ atha u me duhitā virāj uta aham asmi saṃjayā patyuḥ me ślokaḥ uttamaḥ iti
atha enām vācayati ūne atiriktam dhīyātai iti ca
atha enām gārhapatyam īkṣayati agne gṛhapate upa mā hvayasva devānām patnīḥ upa mā hvayadhvam patni patni eṣa te lokaḥ namaḥ te astu mā mā hiṃsīḥ iti
atha enām ājyam avekṣayati mahīnām payaḥ asi oṣadhīnām rasaḥ tvā cakṣuṣā avekṣe suprajāstvāya iti
atha enat gārhapatye adhiśrayati tejaḥ asi iti
samidham upayatya prāṅ harati tejaḥ anu prehi iti
atha enat āhavanīye adhiśrayati agniḥ te tejaḥ mā vinait iti
atra etām samidham madhyataḥ āhavanīyasya abhyādadhāti svāhā iti
atha enat agreṇa prokṣaṇīḥ paryāhṛtya dakṣiṇa ardhe vedyai nidhāya yajamānam ājyam avekṣayati
nimīlya avekṣeta iti brāhmaṇam
atha enat yathāhṛtam pratiparyāhṛtya uttara ardhe vedyai nidhāya adhvaryuḥ avekṣate agneḥ jihvā asi subhūḥ devānām dhāmne dhāmne devebhyaḥ yajuṣe yajuṣe bhava iti
atha enat udīcīna agrābhyām pavitrābhyām punar āhāram tris utpunāti śukram asi jyotiḥ asi tejaḥ asi iti
atha prokṣaṇīḥ utpunāti devaḥ vaḥ savitā utpunātu acchidreṇa pavitreṇa vasoḥ sūryasya raśmibhiḥ iti pacchas
prokṣaṇīṣu pavitre avadhāya ādatte dakṣiṇena sruvam savyena juhūm
vede pratiṣṭhāpya tasyām gṛhṇīte
śukram tvā śukrāyām dhāmne dhāmne devebhyaḥ yajuṣe yajuṣe gṛhṇāmi iti etena yajuṣā caturgṛhītam gṛhītvā saṃmṛśya utprayacchati
atha upabhṛti gṛhṇīte
jyotiḥ tvā jyotiṣi dhāmne dhāmne devebhyaḥ yajuṣe yajuṣe gṛhṇāmi iti etena yajuṣā aṣṭa gṛhītam gṛhītvā bhūyasaḥ grahān gṛhṇānaḥ kanīyaḥ ājyam gṛhṇīte
tathā eva saṃmṛśya utprayacchati
atha dhruvāyām gṛhṇīte
arciḥ tvā arciṣi dhāmne dhāmne devebhyaḥ yajuṣe yajuṣe gṛhṇāmi iti etena yajuṣā caturgṛhītam gṛhītvā abhipūrya tathā eva saṃmṛśya utprayacchati
atha etām ājya sthālīm sa sruvām jaghanena vedyai nidhāya prokṣaṇīḥ unmahayan upottiṣṭhati āpaḥ devīḥ agrepuvaḥ agreguvaḥ agre imam yajñam nayatā agre yajñapatim dhatta yuṣmān indraḥ avṛṇīta vṛtratūrye yūyam indram avṛṇīdhvam vṛtratūrye iti
adbhiḥ eva apaḥ prokṣati prokṣitāḥ stha prokṣitāḥ stha iti tris
atha idhmam visrasya prokṣati kṛṣṇaḥ asi ākhareṣṭhaḥ agnaye tvā svāhā iti
vedim prokṣati vediḥ asi barhiṣe tvā svāhā iti
barhiḥ prokṣati barhiḥ asi srugbhyaḥ tvā svāhā iti
āharanti etat barhiḥ antareṇa praṇītāḥ ca āhavanīyam ca
tat antarvedi purogranthi āsādya prokṣati dive tvā iti agrāṇi antarikṣāya tvā iti madhyāni pṛthivyai tvā iti mūlāni
saha srucā purastāt pratyañcam granthim pratyukṣya atiśiṣṭāḥ prokṣaṇīḥ ninayati dakṣiṇāyai śroṇeḥ ā uttarāyai śroṇeḥ svadhā pitṛbhyaḥ ūrj bhava barhiṣadbhyaḥ ūrjā pṛthivīm gacchata iti
udūhya prokṣaṇī dhānam barhiḥ visrasya purastāt prastaram gṛhṇāti viṣṇo stūpaḥ asi iti
tasmin pavitre apisṛjati yajamāne prāṇa apānau dadhāmi iti vā tūṣṇīm vā
tam yajamānāya vā brahmaṇe vā prayacchati
atha etāni barhiḥ saṃnahanāni āyātayati dakṣiṇāyai śroṇeḥ ā uttarāt aṃsāt
atha dakṣiṇe vedi ante barhiḥ muṣṭim stṛṇāti deva barhiḥ ūrṇāmradasam tvā stṛṇāmi svāsastham devebhyaḥ iti
tām bahulām purastāt pratyañcam trivṛtam anatidṛśnam stṛṇāti
atha prastara pāṇiḥ prāñc abhisṛpya paridhīn paridadhāti gandharvaḥ asi viśvāvasuḥ viśvāt īṣataḥ yajamānasya paridhiḥ iḍaḥ īḍitaḥ iti madhyamam indrasya bāhuḥ asi dakṣiṇaḥ yajamānasya paridhiḥ iḍaḥ īḍitaḥ iti dakṣiṇam mitrāvaruṇau tvā uttaratas paridhattām dhruveṇa dharmaṇā yajamānasya paridhiḥ iḍaḥ īḍitaḥ iti uttaram
atha sūryeṇa purastāt paridadhāti sūryaḥ tvā purastāt pātu kasyāścid abhiśastyāḥ iti
ūrdhve samidhau ādadhāti vītihotram tvā kave dyumantam samidhīmahi agne bṛhantam adhvare iti dakṣiṇām tūṣṇīm uttarām
abhyādhāya antarvedi udīcīna agre vidhṛtī tiryañcau sādayati viśaḥ yantre stha iti vidhṛtyoḥ prastaram vasūnām rudrāṇām ādityānām sadasi sīda iti prastare juhvam juhūḥ asi ghṛtāñc nāmnā priyeṇa nāmnā priye sadasi sīda iti uttarām upabhṛtam upabhṛt asi ghṛtāñc nāmnā priyeṇa nāmnā priye sadasi sīda iti uttarām dhruvām dhruvā asi ghṛtāñc nāmnā priyeṇa nāmnā priye sadasi sīda iti
atha srucaḥ sannāḥ abhimṛśati etāḥ asadan sukṛtasya loke tāḥ viṣṇo pāhi pāhi yajñam pāhi yajñapatim pāhi mām yajñanyam iti
atha viṣṇūni stha vaiṣṇavāni dhāmāni stha prājāpatyāni iti ājyāni abhimantrayate
atha ādatte dakṣiṇena ājya sthālīm sa sruvām savyena pātrīm vedam iti
etat samādāya pradakṣiṇam āvṛtya pratyañc ādrutya jaghanena gārhapatyam upaviśya pātryām dvedhā upastṛṇīte syonam te sadanam karomi ghṛtasya dhārayā su śevam kalpayāmi tasmin sīda amṛte pratitiṣṭha vrīhīnām medhaiḥ sumanasyamānaḥ iti
atha dhṛṣṭim ādāya dakṣiṇasya puroḍāśasya aṅgārān apohati idam aham senāyai _ mukham apohāmi iti
atha enam vidarśayati sūrya jyotiḥ vibhāhi mahate indriyāya iti
vedena virajasam kṛtvā abhighārayati āpyāyatām ghṛta yoniḥ agniḥ havyāni anumanyatām kham aṅkṣva tvacam aṅkṣva surūpam tvā vasu vidam paśūnām tejasā agnaye juṣṭam abhighārayāmi iti yad devatyaḥ _ bhavati
atha enam udvāsayati śṛtaḥ utsnāti janitā matīnām iti
ājyena su saṃtarpayati ārdraḥ prathasnuḥ bhuvanasya gopaḥ iti
upariṣṭāt abhyajya adhastāt upānakti yaḥ te ātmā paśuṣu praviṣṭaḥ tam aṅkṣva iti
evam eva uttaram puroḍāśam udvāsayati atha śṛtam atha dadhi
atha sāṃnāyye alaṃkaroti yaḥ te ātmā paśuṣu praviṣṭaḥ devānām viṣṭhām _ yaḥ vitasthe ātmanvān somaiḥ ghṛtavān hi bhūtvā devān gaccha svar yajamānāya me iti
pratyajya kapālāni udvāsayati irā bhūtiḥ pṛthivyai rasaḥ mā utkramīt iti
saṃkhyāya udvāsayati yajamānasya gopīthāya iti brāhmaṇam
atha enam sruvam ājyasya pūrayitvā antareṇa puroḍāśau avadadhāti
atha enā samparigṛhya antarvedi āsādayati bhūḥ bhuvar svar iti etābhiḥ vyāhṛtibhiḥ
madhyatas puroḍāśau āsādayati dakṣiṇatas śṛtam uttaratas dadhi
atha enam sruvam agreṇa srucaḥ paryāhṛtya dakṣiṇena juhvam prastare sādayati syonaḥ me sīda suṣadaḥ pṛthivyām prathayi prajayā paśubhiḥ suvarge loke divi sīda pṛthivyām antarikṣe aham uttaraḥ bhūyāsam adharāḥ mat sapatnāḥ iti
atha enam yathāhṛtam pratiparyāhṛtya dhruvāyām avadadhāti ṛṣabhaḥ asi śākvaraḥ ghṛtācīnām sūnuḥ priyeṇa nāmnā priye sadasi sīda iti
athedhmāt samidham ādadāna āha agnaye samidhyamānāyānubrūhīti
atha yatra hotur abhijānāti pra vo vājā abhidyava iti tatprathamām abhyādadhāti
praṇave praṇave 'bhyādadhāti
atha yatra hotur abhijānāti samiddho agna āhuta iti tadantato 'bhyādadhāti
pari samidhaṃ śinaṣṭi
atha yatra hotur abhijānāti ājuhotā duvasyata iti tad etena vedena trir āhavanīyam upavājayati
anūktāsu sāmidhenīṣu dhruvājyāt sruveṇopahatya vedenopayamya prājāpatyaṃ tiryañcam āghāram āghārayati prajāpataye svāheti manasā
atha saṃpraiṣam āhāgnīdagnīṃs tristriḥ saṃmṛḍḍhīti
athaiṣa āgnīdhra idhmasaṃnahanāni sphya upasaṃgṛhya paridhīn saṃmārṣṭi trir madhyamaṃ trir dakṣiṇārdhyaṃ trir uttarārdhyaṃ trir āhavanīyam upavājayaty agne vājajid vājaṃ tvāgne sariṣyantaṃ vājaṃ jeṣyantaṃ vājinaṃ vājajitaṃ vājajityāyai saṃmārjmy agnim annādam annādyāyeti
athāgreṇa juhūpabhṛtau prāñcam añjaliṃ karoti bhuvanam asi viprathasvāgne yaṣṭar idaṃ nama iti
athādatte dakṣiṇena juhūm juhv ehi agnis tvā hvayati devayajyāyā iti
savyenopabhṛtam upabhṛd ehi devas tvā savitā hvayati devayajyāyā iti
savyenātyākrāmañ japaty agnāviṣṇū mā vām avakramiṣaṃ vijihāthāṃ mā mā saṃtāptaṃ lokaṃ me lokakṛtau kṛṇutam iti
sthānaṃ kalpayate viṣṇo sthānam asīti
anvārabdhe yajamāne madhyame paridhau saṃsparśyarjum āghāram āghārayati saṃtataṃ prāñcam avyavacchindan ita indro akṛṇod vīryāṇi samārabhyordhvo adhvaro divispṛśam ahruto yajño yajñapater indrāvānt svāheti
bṛhad bhā iti srucam udgṛhṇāti
athāsaṃsparśayan srucāv udaṅṅ atyākrāmañ japati pāhi māgne duścaritāt ā mā sucarite bhajeti
juhvā dhruvāṃ samanakti makhasya śiro 'si saṃ jyotiṣā jyotir aṅktām iti triḥ
atha yathāyatanaṃ srucau sādayitvā pravaraṃ pravṛṇīte
utkara idhmasaṃnahanāni sphya upasaṃgṛhya pṛṣṭham āgnīdhro 'nūpaśliṣyati
athāśrāvayaty o śrāvaya astu śrauṣaṭ agnir devo hotā devān yakṣad vidvāṃś cikitvān manuṣvad bharatavad amuvad amuvat brahmaṇvad eha vakṣat brāhmaṇā asya yajñasya prāvitāra iti asau mānuṣa iti hotur nāma gṛhṇāti
upotthāya hotā vimuñcati
vimukto 'dhvaryur upaviśati
prasavam ākāṅkṣann āste
atha yatra hotur abhijānāti ghṛtavatīm adhvaryo srucam āsyasveti taj juhūpabhṛtāv ādāyātyākramyāśrāvyāha samidho yajeti
vaṣaṭkṛte juhoti yaja yajeti
caturthaṃ yakṣyann ardham aupabhṛtasyājyasya juhvāṃ samānayate
pañca prayājān iṣṭvodaṅṅ atyākramya saṃsrāveṇānupūrvaṃ havīṃṣy abhighārayati dhruvām evāgre 'tha dakṣiṇaṃ puroḍāśam atha dhruvām athottaraṃ puroḍāśam atha śṛtam atha dadhy upabhṛtam antataḥ
atha catura ājyasya gṛhṇāna āhāgnaye 'nubrūhīti
atyākramyāśrāvyāhāgniṃ yajeti
vaṣaṭkṛta uttarārdhapūrvārdhe pratimukhaṃ prabāhug juhoti
athodaṅṅ atyākramya catura evājyasya gṛhṇāna āha somāyānubrūhīti
atyākramyāśrāvyāha somaṃ yajeti
vaṣaṭkṛte dakṣiṇārdhapūrvārdhe pratimukhaṃ prabāhug juhoti
athopastīrya dakṣiṇasya puroḍāśasya pūrvārdhād avadyann āha agnaye 'nubrūhīti
athainam upatiṣṭhate mā bher mā saṃvikthā mā tvā hiṃsiṣam mā te tejo 'pakramīd iti
athainam abhimṛśati bharatam uddharem anuṣiñca avadānāni te pratyavadāsyāmi namas te 'stu mā mā hiṃsīr iti
pūrvārdhād avadāyāparārdhād avadyati
abhighārayati pratyanakti yad avadānāni te 'vadyan vilomākārṣam ātmana ājyena pratyanajmy enat tat ta āpyāyatāṃ punar iti
atyākramyāśrāvyāhāgniṃ yajeti
vaṣaṭkṛte juhoti
atha catura ājyasya gṛhṇāna āha prajāpataya ity upāṃśu anubrūhīty uccaiḥ
atyākramyāśrāvyāha prajāpatim ity upāṃśu yajety uccaiḥ
vaṣaṭkṛte juhoti
athopastīryottarasya puroḍāśasyāparārdhād avadyann āhāgnīṣomābhyām iti paurṇamāsyām indrāya vaimṛdhāyeti ca indrāgnibhyām ity amāvāsyāyām asaṃnayata indrāyeti saṃnayato mahendrāyeti vā yadi mahendrayājī bhavati
samāna upasthānaḥ
samāno 'bhimarśanaḥ
aparārdhād avadāya pūrvārdhād avadyati
abhighārayati
samānaḥ pratyañjanaḥ
atyākramyāśrāvyāhāgnīṣomau yajeti
vaṣaṭkṛte juhoti
athopastīrya dviḥ puroḍāśasyāvadyann āhendrāyānubrūhīti mahendrāyeti vā yadi mahendrayājī bhavati
dviḥ puroḍāśasyāvadyati dviḥ śṛtasya dvir dadhnaḥ
abhighārayati
pratyanakti
atyākramyāśrāvyāhendraṃ yajeti mahendram iti vā yadi mahendrayājī bhavati
vaṣaṭkṛte juhoti
athopastīrya dakṣiṇasya puroḍāśasyottarārdhād avadyann āhāgnaye sviṣṭakṛte 'nubrūhīti
sakṛd dakṣiṇasya puroḍāśasyottarārdhād avadyati sakṛd dhruvājyāt sakṛd uttarasya puroḍāśasya sakṛcchṛtasya sakṛd dadhnaḥ
dvir abhighārayati
na pratyanakti
avatte sviṣṭakṛti sruveṇa pārvaṇau homau juhoty ṛṣabhaṃ vājinaṃ vayam pūrṇamāsaṃ yajāmahe sa no dohatāṃ suvīryam rāyaspoṣaṃ sahasriṇaṃ prāṇāya surādhase pūrṇamāsāya svāheti paurṇamāsyām
amāvāsyā subhagā suśevā dhenur iva bhūya āpyāyamānā sā no dohatāṃ suvīryam rāyaspoṣaṃ sahasriṇam apānāya surādhase 'māvāsyāyai svāhety amāvāsyāyām
atyākramyāśrāvyāhāgniṃ sviṣṭakṛtaṃ yajeti
vaṣaṭkṛta uttarārdhapūrvārdhe 'tihāya pūrvā āhutīr juhoti
atraitan mekṣaṇam āhavanīye 'nupraharati
athainat saṃsrāveṇābhijuhoti
athodaṅṅ atyākramya juhvām apa ānīya saṃkṣālanam antaḥparidhi ninayati vaiśvānare havir idaṃ juhomi sāhasram utsaṃ śatadhāram etaṃ sa naḥ pitaraṃ pitāmahaṃ prapitāmaham suvarge loke gacchatu pinvamānaṃ svadhā nama iti
nirṇijya srucaṃ niṣṭapyādbhiḥ pūrayitvā bahiḥparidhi ninayatīmaṃ samudraṃ śatadhāram utsam vyacyamānaṃ bhuvanasya madhye ghṛtaṃ duhānām aditiṃ janāyāgne mā hiṃsīḥ parame vyoman iti
atraitad aupabhṛtam ājyaṃ sarvaśa eva juhvāṃ samānayate
atha yathāyatanaṃ srucau sādayitvā prāśitram avadyati dakṣiṇasya puroḍāśasyottarārdhād yavamātram ajyāyo yavamātrād āvyādhāt kṛtyatām idaṃ mā rūrupāma yajñasya śuddhaṃ sviṣṭam idaṃ havir iti
athainat sruvadaṇḍenābhighārya jaghanena praṇītāḥ sādayitvādbhiḥ sruvadaṇḍaṃ saṃsparśyāvadadhāti
atha kaṃsaṃ vā camasaṃ veḍopahavanaṃ yācati
tam antarvedi nidhāya tasminn upastīrya dakṣiṇasya puroḍāśasya dakṣiṇārdhāt prarujyāvadadhāti manunā dṛṣṭāṃ ghṛtapadīm mitrāvaruṇasamīritāṃ dakṣiṇārdhād asaṃbhindan avadyāmy ekatomukhām iti
dvitīyam avadānāni saṃbhidyāvadadhāti
atha dakṣiṇasyaiva puroḍāśasya pūrvārdhāt tryaṅgulaṃ vā caturaṅgulaṃ vājyena susaṃtṛptaṃ saṃtarpyāgreṇa dhruvāṃ yajamānabhāgaṃ nidadhāti
dvir dhruvājyād avadyati dvir uttarasya puroḍāśasya dviḥ śṛtasya dvir dadhnaḥ
abhighārayati
atha hotur dvir aṅgulāv anakti
jighreṇa bhakṣayitvā
caturavāntareḍām avadyati
upastṛṇāti
dvir ādadhāti
abhighārayati
samanvārabhante 'dhvaryuś ca yajamānaś ca brahmā cāgnīdhraś ca
atha yatra hotur abhijānāti daivyā adhvaryava upahūtā upahūtā manuṣyā iti tad dakṣiṇaṃ puroḍāśaṃ caturdhā kṛtvā barhiṣadaṃ karoti
atha yatra hotur abhijānāty upahūto 'yaṃ yajamāna iti tarhi yajamāno hotāram īkṣamāṇo vāyuṃ manasā dhyāyed iti
upahūtāyām iḍāyām agnīdha ādadhāti ṣaḍavattam
upastṛṇāty ādadhāty abhighārayaty upastṛṇāty ādadhāty abhighārayati
prāśnanti
mārjayante
athāha brahmaṇe prāśitraṃ parihareti
pari prāśitraṃ haranti
anv apo 'nu vedena brahmabhāgam
athānvāhāryaṃ yācati
udvāsayanty etaddhavirucchiṣṭam
atha saṃpraiṣam āha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
prasūto 'traitāṃ samidhaṃ madhyata āhavanīyasyābhyādadhāti
athaiṣa āgnīdhro 'sphyair evedhmasaṃnahanaiḥ paridhīn saṃmārṣṭi sakṛn madhyaṃ sakṛd dakṣiṇārdhyaṃ sakṛd uttarārdhyam
sakṛd āhavanīyam upavājayaty agne vājajid vājaṃ tvāgne sasṛvāṃsaṃ vājaṃ jigivāṃsaṃ vājinaṃ vājajitaṃ vājajityāyai saṃmārjmy agnim annādam annādyāyeti
athaitānīdhmasaṃnahanāny adbhiḥ saṃsparśyāhavanīye 'nupraharati yo bhūtānām adhipatī rudras tanticaro vṛṣā paśūn asmākaṃ mā hiṃsīr etad astu hutaṃ tava svāheti
atha juhūpabhṛtāv ādāyātyākramyāśrāvyāha devān yajeti
vaṣaṭkṛte juhoti yaja yajeti
trīn pratīco 'nūyājān yajati
prācāntataḥ sambhinatti
athodaṅṅ atyākramya yathāyatanaṃ srucau sādayitvā vājavatībhyāṃ srucau vyūhati vājasya mā prasavena udgrābheṇodagrabhīditi
dakṣiṇena juhūm udgṛhṇāti
athā sapatnāṁ indro me nigrābheṇādharāṁ akar iti savyenopabhṛtaṃ nigṛhṇāti
udgrābhaṃ ca nigrābhaṃ ca brahma devā avīvṛdhan iti prācīṃ juhūm ūhati
athā sapatnān indrāgnī me viṣūcīnān vyasyatām iti pratīcīm upabhṛtaṃ pratyūhati
prācyā paridhīn anakti vasubhyas tveti madhyamam rudrebhyas tveti dakṣiṇam ādityebhyas tvety uttaram
athopabhṛtam adbhiḥ saṃsparśya yathāyatanaṃ srucau sādayitvā srukṣu prastaram anakti
aktaṃ rihāṇā iti juhvām agrāṇi viyantu vaya ity upabhṛti madhyāni prajāṃ yoniṃ mā nirmṛkṣam iti dhruvāyāṃ mūlāni
atha prastarāt tṛṇaṃ pracchidya juhvām avadadhāti
athāśrāvayaty o śrāvayāstu śrauṣaḍ iṣitā daivyā hotāro bhadravācyāya preṣito mānuṣaḥ sūktavākāya sūktā brūhīti
tam uparīva prāñcaṃ praharati nāty agraṃ praharati na purastāt pratyasyati na pratiśṛṇāti na viṣvañcaṃ viyauty ūrdhvam udyauti āpyāyantām āpa oṣadhayo marutāṃ pṛṣataya stha divaṃ gaccha tato no vṛṣṭim erayeti
athāgnīdhram īkṣate 'gnīditi
tam āhāgnīdhraḥ saṃvadasveti
agan agnīd ity āhādhvaryuḥ
agan ity āhāgnīdhraḥ
śrāvayety āhādhvaryuḥ
śrauṣaḍity āhāgnīdhraḥ
idaṃ brūhīty āhādhvaryuḥ
anupraharety āhāgnīdhraḥ
anupraharati
svagā daivyā hotṛbhyaḥ svastir mānuṣebhyaḥ śaṃyor brūhīti
athopotthāyāhavanīyam upatiṣṭhate āyuṣpā agne 'sy āyur me pāhi cakṣuṣpā agne 'si cakṣur me pāhīti
athemām abhimṛśati dhruvāsīti
madhyamaṃ paridhim anupraharati yaṃ paridhiṃ paryadhatthā agne deva paṇibhir vīyamāṇas taṃ ta etam anu joṣaṃ bharāmi ned eṣa tvad apacetayātā iti
athetarāv upasamasyati yajñasya pātha upa samitam iti
athainān saṃsrāveṇābhijuhoti
juhvām upabhṛtaṃ saṃprasrāvayati saṃsrāvabhāgā stheṣā bṛhantaḥ prastareṣṭhā barhiṣadaś ca devā imāṃ vācam abhi viśve gṛṇanta āsadyāsmin barhiṣi mādayadhvaṃ svāheti
atha pradakṣiṇam āvṛtya pratyaṅṅ ādrutya dhuri srucau vimuñcaty agner vām apannagṛhasya sadasi sādayāmi sumnāya sumninī sumne mā dhattam dhuri dhuryau pātam iti
yady u vai nāno bhavaty utkara evaine sphye vimuñcaty etenaiva mantreṇa
athādatte dakṣiṇenājyasthālīṃ sasruvāṃ savyena juhūṃ hotre vedaṃ pradāya
pradakṣiṇam āvṛtya pratyañcāv ādravataḥ
dakṣiṇenādhvaryur gārhapatyaṃ parikrāmaty uttareṇa hotā
tau jaghanena gārhapatyaṃ paścāt prāñcāv upaviśato dakṣiṇa evādhvaryur uttaro hotā
athādhvaryur vedam upabhṛtaṃ kṛtvā catura ājyasya gṛhṇāna āha somāyety upāṃśv anubrūhīty uccaiḥ
āśrāvyāha somam ity upāṃśu yajety uccaiḥ
vaṣaṭkṛte juhoti
catura evājyasya gṛhṇāna āha tvaṣṭra ity upāṃśv anubrūhīty uccaiḥ
āśrāvyāha tvaṣṭāram ity upāṃśu yajety uccaiḥ
vaṣaṭkṛte juhoti
catura evājyasya gṛhṇāna āha devānāṃ patnībhya ity upāṃśv anubrūhīty uccaiḥ
āśrāvyāha devānāṃ patnīr ity upāṃśu yajety uccaiḥ
vaṣaṭkṛte pariśrite devānāṃ patnīr juhoti
atha catura evājyasya gṛhṇāna āhāgnaye gṛhapataya ity upāṃśv anubrūhīty uccaiḥ
āśrāvyāhāgniṃ gṛhapatim ity upāṃśu yajety uccaiḥ
vaṣaṭkṛta uttarārdhapūrvārdhe 'tihāya pūrvā āhutīr juhoti
athāgreṇa hotāram upātītya hotur dvir aṅgulāv anakti
jighreṇa bhakṣayitvā
caturhasteḍāṃ sampādayaty ājyasyaiva
samanvārabhete adhvaryuś caiva patnī ca
upahūtāyām iḍāyām agnīdha ādadhāti ṣaḍavattam
prāśnītaḥ
mārjayete
atha sruci caturgṛhītaṃ gṛhītvāpasalaiḥ paryāvṛtyānvāhāryapacane prāyaścittaṃ juhoty ulūkhale musale yac ca śūrpe āśiśleṣa dṛṣadi yat kapāle 'vapruṣo vipruṣaḥ saṃyajāmi viśve devā havir idaṃ juṣantām yajñe yā vipruṣaḥ santi bahvīr agnau tāḥ sarvāḥ sviṣṭāḥ sahutā juhomi svāheti
aparaṃ caturgṛhītaṃ gṛhītvānvāhāryapacana evedhmapravraścanāny abhyādhāya phalīkaraṇān opya phalīkaraṇahomaṃ juhoty agne 'dabdhāyo 'śītatano pāhi mādya divaḥ pāhi prasityai pāhi duriṣṭyai pāhi duradmanyai pāhi duścaritād aviṣaṃ naḥ pituṃ kṛṇu suṣadā yoniṃ svāheti
athaitenaiva yathetam etya vede yajamānaṃ vācayati vedo 'si vittir asīty āntād anuvākasya hotre vedaṃ pradāya patnīṃ viṣyatīmaṃ viṣyāmi varuṇasya pāśam yam abadhnīta savitā suketaḥ dhātuś ca yonau sukṛtasya loke syonaṃ me saha patyā karomīti
athāsyai yoktram añjalāv ādhāyodapātram ānayati sam āyuṣā saṃ prajayā sam agne varcasā punaḥ saṃ patnī patyāhaṃ gacche sam ātmā tanuvā mamety atha mukhaṃ vimṛṣṭe yad apsu te sarasvati goṣv aśveṣu yan madhu tena me vājinīvati mukham sarasvatīti
apo ninayaty avabhṛthasyaiva rūpaṃ kṛtvottiṣṭhatīti brāhmaṇam
athaināṃ tathaiva tiraḥ pavitram apa ācāmayati payasvatīr oṣadhayaḥ payasvad vīrudhāṃ payo 'pāṃ payaso yat payas tena mām indra saṃsṛjeti
athaināṃ gārhapatye samidha ādhāpayaty agne vratapate vratam acāriṣam tad aśakam tan me 'rādhi svāhā vāyo vratapata āditya vratapate vratānāṃ vratapate vratam acāriṣam tad aśakam tan me 'rādhi svāheti
atha yathāprapannaṃ niṣkrāmayati
atha prāṅ etya dhruvām āpyāyayaty āpyāyatāṃ dhruvā ghṛtena yajñaṃ yajñaṃ prati devayadbhyaḥ sūryāyā ūdho 'dityā upasthe urudhārā pṛthivī yajñe asmin iti
athājyasthālyāḥ sruveṇopaghātaṃ prāyaścittāni juhoty āśrāvitam atyāśrāvitam vaṣaṭkṛtam atyanūktaṃ ca yajñe 'tiriktaṃ karmaṇo yac ca hīnaṃ yajñaḥ parvāṇi pratirann eti kalpayan svāhākṛtāhutir etu devānt svāheti
atha yajñasamṛddhīr juhotīṣṭebhyaḥ svāhā vaṣaḍ aniṣṭebhyaḥ svāhā bheṣajaṃ duriṣṭyai svāhā niṣkṛtyai svāhā daurārddhyai svāhā daivībhyas tanūbhyaḥ svāhā ṛddhyai svāhā samṛddhyai svāhā sarvasamṛddhyai svāhā bhūḥ svāhā bhuvaḥ svāhā suvaḥ svāhā bhūr bhuvaḥ suvaḥ svāhā imaṃ me varuṇa tat tvā yāmi tvaṃ no agne sa tvaṃ no agne tvam agne ayāsi ayā san manasā hito 'yā san havyam ūhiṣe ayā no dhehi bheṣajaṃ svāhā ayāś cāgne 'sy anabhiśastīś ca satyam it tvam ayā asy ayasā manasā dhṛto ayasā havam ūhiṣe ayā no dhehi bheṣajaṃ svāhā yad asmin karmaṇy antar agāma mantrataḥ karmato vānayāhutyā tacchamayāmi sarvam tṛpyantu devā āvṛṣantāṃ ghṛtena svāhā yad asya karmaṇo 'tyarīricam yad vā nyūnam ihākaram agniṣ ṭat sviṣṭakṛd vidvān sarvaṃ sviṣṭaṃ suhutaṃ karotu me 'gnaye sviṣṭakṛte suhutahuta āhutīnāṃ kāmānāṃ samardhayitre svāhā prajāpate na tvad etāny anyo viśvā jātāni pari tā babhūva yatkāmās te juhumas tan no astu vayaṃ syāma patayo rayīṇāṃ svāheti
atha barhiṣo dhātūnāṃ sampralupya dhruvāyāṃ samanakti samaṅktāṃ barhir haviṣā ghṛtena sam ādityair vasubhiḥ saṃ marudbhiḥ sam indreṇa viśvebhir devebhir aṅktām iti
athainad āhavanīye 'nupraharati divyaṃ nabho gacchatu yat svāheti
athopotthāya dakṣiṇena padā vedim avakramya dhruvayā samiṣṭayajur juhoti devā gātuvido gātuṃ vittvā gātum ita manasaspata imaṃ no deva deveṣu yajñaṃ svāhā vāci svāhā vāte dhāḥ svāheti
udūhati srucam
ninayati praṇītāḥ
upotthāya yajamāno dakṣiṇena padā viṣṇukramān kramate
saṃtiṣṭhata āmāvāsyaṃ vā paurṇamāsyaṃ vā haviḥ
athopavyāharaṇam
vijñāyate kratvādau kratukāmaṃ kāmayīta yajñāṅgādau yajñāṅgakāmam iti
prāktūlān darbhān saṃstīrya teṣu prāṅmukho yajamāna upaviśya japati yāḥ purastāt prasravanty upariṣṭāt sarvataś ca yāḥ ābhī raśmipavitrābhiḥ śraddhāṃ yajñam ārabhe devā gātuvido gātuṃ yajñāya vindata manasaspatinā devena vātād yajñaḥ prayujyatām iti śraddha ehi satyena tvāhvayāmīti
ākūtyā vedanaṃ karoty ākūtyai tvā kāmāya tvā samṛdhe tvā puro dadhe amṛtatvāya jīvase
ākūtim asyāvase kāmam asya samṛddhyā indrasya yuñjate dhiyaḥ
ākūtiṃ devīṃ manasaḥ puro dadhe yajñasya mātā suhavā me astu yad icchāmi manasā sakāmo videyam enaddhṛdaye niviṣṭam iti
manasā triḥ saṃkalpayate trir uccaiḥ
sarvakāmo 'gnīn ādhāsya ity agnyādheye
svargakāmo darśapūrṇamāsābhyāṃ yakṣya iti darśapūrṇamāsayoḥ
svargakāmaś cāturmāsyair yakṣya iti cāturmāsyeṣu
svargakāmaḥ paśunā yakṣya iti paśubandhe
svargakāmaḥ somena yakṣya iti some
svargakāmo 'gniṃ ceṣya ity agnicaye
ahīne 'hargaṇe vā yathākāmo yatkāmo vā yajate
tan ma ṛdhyatāṃ tan me samṛdhyatāṃ tan me saṃpadyatāṃ kāma iti
athartvijāṃ prativacanaṃ tat ta ṛdhyatāṃ tat te samṛdhyatāṃ tat te saṃpadyatāṃ kāma iti
oṃ tatheti prativacanam
athartvijo devayajanaṃ yācate
adhvaryo devayajanaṃ me dehīty adhvaryum
ādityo devo daivo 'dhvaryuḥ sa te devayajanaṃ dadātviti
oṃ tatheti prativacanam
brahman devayajanaṃ me dehīti brahmāṇam
candramā devo daivo brahmā sa te devayajanaṃ dadātviti
oṃ tatheti prativacanam
hotar devayajanaṃ me dehīti hotāram
agnir devo daivo hotā sa te devayajanaṃ dadātviti
oṃ tatheti prativacanam
udgātar devayajanaṃ me dehīty udgātāram
parjanyo devo daiva udgātā sa te devayajanaṃ dadātviti
oṃ tatheti prativacanam
sadasya devayajanaṃ me dehīti sadasyam
ākāśo devo daivaḥ sadasyaḥ sa te devayajanaṃ dadātviti
oṃ tatheti prativacanam
hotrakā devayajanaṃ me datteti hotrakān
āpo devyo daivyā hotrāśaṃsinyas tās te devayajanaṃ dadatviti
oṃ tatheti prativacanam
camasādhvaryavo devayajanaṃ me datteti camasādhvaryūn
raśmayo devā daivāś camasādhvaryavas te te devayajanaṃ dadatviti
oṃ tatheti prativacanam
api vā na devayajanaṃ yācate
ādita eva tīrthe snātvodetyāhataṃ vāsaḥ paridhāya
śuddho haiva śuciḥ pūto medhyo vipāpmā brahmacārī sahakāripratyaya ā caturthāt karmaṇo 'bhisamīkṣamāṇo vedakarmāṇi prayojayet
prāgapavargāṇy udagapavargāṇi vā prāṅmukhaḥ pradakṣiṇaṃ yajñopavītī daivāni karmāṇi karoti
dakṣiṇāmukhaḥ prasavyaṃ prācīnāvītī pitryāṇi
tiṣṭhann āsīnaḥ prahvo vā yathānyāyam
chandogabrāhmaṇaṃ yathā vai dakṣiṇaḥ pāṇir evaṃ devayajanam
yathā savyas tathā pitṛyajanam
yathā pitṛyajanaṃ tathā śmaśānakaraṇam
yathā śmaśānakaraṇaṃ tathābhicaraṇīyeṣv iṣṭipaśusomeṣu
ādita eva purodakaṃ devayajanaṃ yasmād anyat purastāt samantikaṃ devayajanaṃ na vindeyuḥ
uttarato devayajanamātram atiśinaṣṭi
athartvijāṃ varaṇam
vijñāyate brāhmaṇā ṛtvijo yonigotraśrutavṛttasampannā aviguṇāṅgā atrikiṇinaḥ
na parikhātikrāntā nāntagā nāntyajā nānanūcānāḥ
hāleyavāleyaputrikāputraparakṣetrasahoḍhakānīnānujāvaradvipravarān parihāpya
āṅgiraso 'dhvaryur vāsiṣṭho brahmā vaiśvāmitro hotāyāsya udgātā kauṣītakaḥ sadasyaḥ
avaśiṣṭā bhṛgavo 'ṅgiraso vā
yonivṛttaṃ vidyā ca pramāṇam ity eke
tāṃś ced vṛṇītāvyāpannāṅgān eva vṛṇītākunakhinam adhvaryum akilāsinaṃ brahmāṇam akhaṇḍaṃ hotāram akarālam udgātāram aśipiviṣṭaṃ sadasyam
atha pratiprasthātā neṣṭonnetety adhvaryupuruṣāḥ
brāhmaṇācchaṃsy āgnīdhraḥ poteti brahmaṇaḥ
maitrāvaruṇo 'cchāvāko grāvastud iti hotuḥ
prastotā pratihartā subrahmaṇya ity udgātuḥ
abhigaro dhruvagopaḥ saṃśrāva iti sadasyasya
svapradhānāḥ
asvapradhānā ity eke
daśa vaikādaśa vā camasādhvaryavaḥ
anyadakṣiṇābhiḥ parikrītā bhavantīti vijñāyate
tasmād agnihotrasya yajñakrator eka ṛtvik
darśapūrṇamāsayoś catvāra ṛtvijo 'dhvaryur brahmā hotāgnīdhra iti
cāturmāsyeṣu pratiprasthātā pañcamaḥ
paśubandhe maitrāvaruṇaḥ ṣaṣṭhaḥ
sarve saumye 'dhvare
tān karmaṇaḥ karmaṇo vṛṇīta
ekaikam upasaṃgṛhya codayed asāv aham ādhvaryaveṇa tvā gacchāmi yājayatu māṃ bhavān iti
brahmatvena hautreṇaudgātreṇa sādasyeneti
na sadasyo vidyata ity eke
svena svena karmaṇā hotrakān
na hotrakān ity eke
tatpuruṣā hotrakāś camasādhvaryavaś ca
adhvaryur vā ṛtvijāṃ prathamo yujyate tena stomo yoktavya iti
ādityo devo daivo 'dhvaryuḥ sa me 'dhvaryur adhvaryo 'dhvaryuṃ tvā vṛṇa ity adhvaryum
ādityo devo daivo 'dhvaryuḥ sa te 'dhvaryus tenānumataḥ karmaivāhaṃ kariṣyāmīti
oṃ tatheti prativacanam
candramā devo daivo brahmā sa me brahmā brahman brahmāṇaṃ tvā vṛṇa iti brahmāṇam
candramā devo daivo brahmā sa te brahmā tenānumataḥ karmaivāhaṃ kariṣyāmīti
oṃ tatheti prativacanam
agnir devo daivo hotā sa me hotā hotar hotāraṃ tvā vṛṇa iti hotāram
agnir devo daivo hotā sa te hotā tenānumataḥ karmaivāhaṃ kariṣyāmīti
oṃ tatheti prativacanam
parjanyo devo daiva udgātā sa ma udgātā udgātar udgātāraṃ tvā vṛṇa ity udgātāram
parjanyo devo daiva udgātā sa ta udgātā tenānumataḥ karmaivāhaṃ kariṣyāmīti
oṃ tatheti prativacanam
ākāśo devo daivaḥ sadasyaḥ sa me sadasyaḥ sadasya sadasyaṃ tvā vṛṇa iti sadasyam
ākāśo devo daivaḥ sadasyaḥ sa te sadasyas tenānumataḥ karmaivāhaṃ kariṣyāmīti
oṃ tatheti prativacanam
āpo devyo daivyā hotrāśaṃsinyas tā me hotrāśaṃsinyo hotrakā hotrakān vo vṛṇa iti hotrakān
āpo devyo daivyā hotrāśaṃsinyas tās te hotrāśaṃsinyas tābhir anumatāḥ karmaiva vayaṃ kariṣyāma iti
oṃ tatheti prativacanam
raśmayo devā daivāś camasādhvaryavas te me camasādhvaryavaś camasādhvaryavaś camasādhvaryūn vo vṛṇa iti camasādhvaryūn
raśmayo devā daivāś camasādhvaryavas te te camasādhvaryavas tair anumatāḥ karmaiva vayaṃ kariṣyāma iti
oṃ tatheti prativacanam
vṛto vṛto japati mahan me 'voco yaśo me 'voco bhago me 'voco bhargo me 'vocas tapo me stomaṃ me 'vocaḥ kﾱptiṃ me 'voco bhuktiṃ me 'voco viśvaṃ me 'vocaḥ sarvaṃ me 'vocaḥ sarvaṃ me kalyāṇam avocas tan māvatu tan māviśatu tan mā jinvatu tena bhukṣiṣīya devo devam etu somaḥ somam etviti
oṃ tatheti prativacanam
siṃhe me manyuḥ
vyāghre me 'ntarāmayaḥ
vṛke me kṣut
aśve me ghasiḥ
dhanvani me pipāsā
rājagṛhe me 'śanāyā
aśmani me tandriḥ
gardabhe me 'rśaḥ
śalyake me hrīḥ
aśvatthe me vepathuḥ
kūrme me 'ṅgarogaḥ
baste me 'pasaryā
apriye me mṛtyuḥ
bhrātṛvye me pāpmā
sapatne me nirṛtiḥ
duṣkīrtau me vyṛddhiḥ
parasvati me 'samṛddhiḥ
khaḍge ma ārtiḥ
gavaye ma āndhyam
gaure me bādhiryam
ṛkṣe me śokaḥ
godhāyāṃ me khedaḥ
jarāyāṃ me himaḥ
kṛṣṇaśakunau me bhīrutā
kaśe me pāpo gandhaḥ
ulūke me śvabhyaśaḥ
kloke ma īrṣyā
markaṭe me durṛddhiḥ
kulale me maṃsyā
ulale me pradhyā
uṣṭre me tṛṣṇā
ṛśye me śramaḥ
avyāṃ ma āvyam
kośe me gandhaḥ
kumāryāṃ me 'laṅkāraḥ
sūkare me kladathuḥ
pṛdākhuni me svapnaḥ
ajagare me dusvapnaḥ
vidyuti me smayaśaḥ
lobhāyāṃ me kledaḥ
śalabhe me pāpmālakṣmī
strīṣu me 'nṛtam
ajāsu me karkaśaḥ
vrātye ma ītyā
śūdre me steyam
vaiśye me 'kārmakṛtyam
rājanyabandhuni me 'jñānam
naiṣāde me brahmahatyā
kuliṅge me kṣavathuḥ
ulale me vilāsaḥ
udriṇi me vamatiḥ
kiṃpuruṣe me rodaḥ
dvīpini me niṣṭapat
hastini me kilāsaḥ
śuni me duripram
snāvanyeṣu me mlecchaḥ
videheṣu me śīpathaḥ
mahāvarṣeṣu me glauḥ
mūjavatsu me tapnā
dundubhau me kāsikā
ikṣvākuṣu me pittam
kaliṅgeṣu me 'medhyam
aśvataryāṃ me 'prajastā
puṃścalyāṃ me duścaritam
ākhuni me dantarogaḥ
makṣikāyāṃ me śvalkaśaḥ
śuke me harimā
mayūre me jalpyā
vṛṣe me jarā
cāṣe me pāpavādaḥ
apsu me śramaḥ
brahmojjhe me kilbiṣam
apehi pāpman punar apanāśito bhava ā naḥ pāpman sukṛtasya loke pāpman dhehy avihṛto yo naḥ pāpman na jahāti tam u tvā jahimo vayam
anyatrāsman niviśatām sahasrākṣo amartyo yo no dveṣṭi sa riṣyatu yam u dviṣmas tam u jahi iti
athāñjalināpa upahanti sumitrā na āpa oṣadhayaḥ santu iti
tāṃ diśam etā apa utsiñcati yasyām asya diśi dveṣyo bhavati durmitrās tasmai bhūyāsur yo 'smān dveṣṭi yaṃ ca vayaṃ dviṣma iti
athāpa upaspṛśya yathetaṃ praviśanti
athedam agnyādheyam
tasya kaḥ karmaṇa upakramo bhavatīti
uktāny ṛtunakṣatrāṇy uktam ātmanaḥ puraścaraṇam
katham atrānupūrvyaṃ bhavati
snānapavanamantraprokṣaṇapuṇyāhavācanāni śraddhām āhūyākūtyā vedanaṃ kṛtvopavyāhṛtyartvijo vṛtvārhayitvā devayajanaṃ yācitvā devayajanam ādāya sphyam ādāyāntareṇa vedyutkarāv uddeśena prapadya jaghanena gārhapatyaṃ tiṣṭhan prācīnaṃ sphyena gārhapatyasyāyatanam uddhanti
uddhanyamānam asyā amedhyam apa pāpmānaṃ yajamānasya hantu śivā naḥ santu pradiśaś catasraḥ śaṃ no mātā pṛthivī tokasāteti
athainad adbhir avokṣati śaṃ no devīr abhiṣṭaya āpo bhavantu pītaye śaṃ yor abhisravantu na iti
evam evānvāhāryapacanasyāyatanam uddhanti
evam evāhavanīyasya
evam itarayor yadi kariṣyan bhavati
athāntareṇa vedyutkarāv uddeśenodaṅṅ upaniṣkramya tāṃ diśaṃ yanti yatrāsya saṃbhārā upakﾱptā bhavanti
api vottareṇa śālāyāḥ sarve saṃbhārā upakﾱptā bhavanti
api vāntarvedi prācīnaṃ tān mantrānupūrvyam ekaikaṃ saṃbhāram ekaikena yajuṣā saṃbharati
vaiśvānarasya rūpam pṛthivyāṃ parisrasā
syonam āviśatu na iti sikatāḥ saṃbhṛtya nidadhāti
evam evottaramuttaraṃ saṃbhāram uttareṇottareṇa yajuṣā saṃbhṛtya saṃbhṛtyaiva nidadhāti
ūṣāś ca sikatāś cākhūtkaraṃ ca valmīkavapāṃ ca sūdaṃ ca varāhavihataṃ ca puṣkaraparṇaṃ ca śarkarāś cety aṣṭau pārthivāḥ
athottareṇa yajuṣā ṣaḍḍhiraṇyaśalkān āharati
atha vānaspatyābhir vānaspatyāḥ
śākhā ārdrāḥ sapalāśāḥ saprārohāḥ prādeśamātrīr apratiśuṣkāgrā āharati
api vā yathālābham
parṇaṃ dvābhyām
citriyasyāśvatthasya tisraḥ samidha ārdrāḥ sapalāśāḥ saprārohāḥ prādeśamātrīr apratiśuṣkāgrā āharati citriyād aśvatthāt saṃbhṛtā bṛhatyaḥ śarīram abhisaṃskṛtā stha
prajāpatinā yajñamukhena saṃmitās tisras trivṛdbhir mithunāḥ prajātyā iti
atha muñjakulāyam āharati yā te agna ojasvinī tanūr oṣadhīṣu praviṣṭā
tāṃ ta iha saṃbharāmīti
athāsmā araṇī āharaty āśvatthīṃ śamīgarbhīm apy aśamīgarbhīṃ vā caturaṅgulam utsedhāṃ dvādaśāṅgulaṃ vistīrṇāṃ ṣoḍaśāṅgulam āyatām api vā prādeśamātrīṃ sarvataḥ samāṃ caturaṅgulam evotsedhām
tasyā uttānāyā anulomam adhastāt pratīcīnapravaṇaṃ prajananaṃ kurvanti
tāvatīm evottarāraṇim
athaine āharati aśvatthāddhavyavāhāddhi jātām agnes tanūṃ yajñiyāṃ saṃbharāmi
śāntayoniṃ śamīgarbham agnaye prajanayitave
yo aśvatthaḥ śamīgarbha āruroha tve sacā
taṃ te harāmi brahmaṇā yajñiyaiḥ ketubhiḥ saha iti
athaitān susaṃbhṛtān saṃbhārān punar eva saṃbharati
yaṃ tvā samabharaṃ jātavedo yathā śarīraṃ bhūteṣu nyaktam
sa saṃbhṛtaḥ sīda śivaḥ prajābhya uruṃ no lokam anuneṣi vidvān iti
paśunā yakṣyamāṇaḥ bhavati
saḥ upakalpayate pautudravān paridhīn gulgulu sugandhi tejanam śuklām ūrṇā stukām yā petvasya antarā śṛṅge dve raśane dviguṇām ca triguṇām ca dve vapāśrapaṇī viśākhām ca a viśākhām ca hṛdayaśūlam kārṣmarya mayān paridhīn audumbaram maitrāvaruṇa daṇḍam mukhena saṃmitam idhmābarhiḥ idhmam praṇayanīyam plakṣa śākhām iḍa sūnam yavān yavamatībhyaḥ saktūn saktu homāya pṛṣadājyāya dadhi hiraṇyam iti
atha āmāvāsyena vā haviṣā iṣṭvā nakṣatre vā gārhapatye ājyam vilāpya utpūya sruci caturgṛhītam gṛhītvā ṣaḍḍhotāram manasā anudrutya āhavanīye juhoti anvārabdhe yajamāne svāhā iti
aparam caturgṛhītam gṛhītvā yūpa āhutim juhoti uru viṣṇo vikramasva uru kṣayāya naḥ kṛdhi
ghṛtaṃ ghṛtayone piba pra pra yajñapatiṃ tira svāheti
aparam caturgṛhītam gṛhītvā atha yācati ājya sthālīm sa sruvām barhiḥ hiraṇyam uda pātram
hvayanti takṣāṇam sa paraśum
āha aihi yajamāna iti
pūrvayā dvārā upaniṣkramya tām diśam yanti yatra asya yūpaḥ spaṣṭaḥ bhavati yatra vā vetsyan manyate
sa yaḥ same bhūmyai svāt yoneḥ rūḍhaḥ bahu parṇaḥ bahu śākhaḥ a pratiśuṣka agraḥ pratyaṅ upanataḥ tam upatiṣṭhate ati anyān agām na anyān upāgām arvāk tvā paraiḥ avidam paras avaraiḥ tam tvā juṣe vaiṣṇavam deva yajyāyai iti
atha enam ājyena anakti devaḥ tvā savitā madhvā anaktu iti
ūrdhva agram barhiḥ anūcchrayati oṣadhe trāyasva enam iti
svadhitinā tiryañcam praharati svadhite mā enam hiṃsīḥ iti
yaḥ prathamaḥ śakalaḥ parāpatati tam prajñātam nidadhāti
tam a paribhindan an akṣa saṅgam vṛścati
prāñcam vā udañcam vā prayāntam anumantrayate divam agreṇa mā lekhīḥ antarikṣam madhyena mā hiṃsīḥ pṛthivyā saṃbhava iti
atha āvraścane hiraṇyam nidhāya saṃparistīrya abhijuhoti vanaspate śata valśaḥ viroha svāhā iti
sahasra valśāḥ vi vayam ruhema iti ātmānam pratyabhimṛśate
anu agram śākhāḥ prasūdayati yam tvā ayam svadhitiḥ tetijānaḥ praṇināya mahate saubhagāya iti
pañca aratnim tasmai vṛścet iti
eṣa brāhmaṇavatām avamaḥ
tam pariṣvaṅga paramam prādeśa avamam caṣālasya kāle parivāsayati a chinnaḥ rāyaḥ su vīraḥ iti
yat param bhavati tasya catur aṅgulam caṣālāya pracchedayati
tam catur aśrim vā aṣṭa aśrim vā kṛtvā āvāhayati ā vā hārayati
ohya nistiṣṭhati
avatakṣaṇānām eva svarum kurute
atha asya eṣā pūrvedyus eva pāśubandhikī vediḥ vimitā bhavati daśa padā paścāt tiraścī dvādaśa padā prācī aṣṭa padā purastāt tiraścī
bhavati
tām paristīrya stambayajuḥ harati
idam eva prasiddham pauroḍāśikam
tris yajuṣā tūṣṇīm caturtham
pūrvam parigrāham parigṛhṇāti
karaṇam japati
uddhanti
uddhatāt āgnīdhraḥ tris harati
yat āgnīdhraḥ tris harati atha yācati sphyam uda pātram barhiḥ śamyām iti
etat samādāya āha ehi yajamāna iti
uttareṇa vedim dvayoḥ vā triṣu vā prakrameṣu sphyena uddhatya avokṣya śamyayā cātvālam parimimīte
vittāyanī me asi iti purastāt udīcīna kumbayā antarataḥ sphyena ālikhati
tiktāyanī me asi iti dakṣiṇatas prācīna kumbayā antarataḥ sphyena ālikhati
avatāt mā nāthitam iti paścāt udīcīna kumbayā antarataḥ sphyena ālikhati
avatāt mā vyathitam iti uttaratas prācīna kumbayā antarataḥ sphyena ālikhati
atha cātvāle barhiḥ nidhāya tasmin sphyena praharati videḥ agniḥ nabhaḥ nāma agne aṅgiraḥ yaḥ asyām pṛthivyām asi iti
ādatte āyuṣā nāmnā ihi iti
hṛtvā uttaravedyām nivapati yat te anādhṛṣṭam nāma yajñiyam tena tvā ādadhe iti
dvitīyam praharati videḥ agniḥ nabhaḥ nāma agne aṅgiraḥ yaḥ dvitīyasyām pṛthivyām asi iti
ādatte āyuṣā nāmnā ihi iti
hṛtvā uttaravedyām nivapati yat te anādhṛṣṭam nāma yajñiyam tena tvā ādadhe iti
tṛtīyam praharati videḥ agniḥ nabhaḥ nāma agne aṅgiraḥ yaḥ tṛtīyasyām pṛthivyām asi iti
ādatte āyuṣā nāmnā ihi iti
hṛtvā uttaravedyām nivapati yat te anādhṛṣṭam nāma yajñiyam tena tvā ādadhe iti
tūṣṇīm caturtham harati saha barhiṣā
atha adhvaryuḥ sphyena cātvālāt purīṣam uddhanti
atha āgnīdhram āha agnīdh itas tris hara iti
tatas tris āgnīdhraḥ harati
yat āgnīdhraḥ tris harati atha adhvaryuḥ uttaravedyai purīṣam saṃprayauti siṃhīḥ asi mahiṣīḥ asi iti
prathayati uru prathasva uru te yajñapatiḥ prathatām iti
sphyena saṃhanti dhruvā asi iti
atha enām adbhiḥ avokṣati
devebhyaḥ śundhasva iti devebhyaḥ śumbhasva iti sikatābhiḥ anuprakirati
tām prādeśa mātrīm catur aśrām niṣṭhāya śamyayā parimimīte
uttaranābhim utsādya atha enām praticchādya abhrim ādatte devasya tvā savituḥ prasave aśvinoḥ bāhubhyām pūṣṇaḥ hastābhyām ādade iti
ādāya abhimantrayate abhriḥ asi nāriḥ asi iti
tayā yūpa avaṭam parilikhati yathā antarvedi ardham syāt bahirvedi ardham parilikhitam rakṣaḥ parilikhitāḥ arātayaḥ idam aham rakṣasaḥ grīvāḥ apikṛntāmi yaḥ asmān dveṣṭi yam ca vayam dviṣmaḥ idam asya grīvāḥ apikṛntāmi iti
atha āgnīdhram āha agnīdh ehi imam yūpa avaṭam khana upara saṃmitam prāk purīṣam udvapatāt catur aṅgulena uparam atikhanatāt iti
tam sa khanati vā khānayati vā
yāvat eva atra adhvaryuḥ ceṣṭati tāvat eṣa pratiprasthātā abhyādadhāti idhmam praṇayanīyam
upa upayamanīḥ kalpayanti cātvālāt
ātmanā indra ghoṣavatīḥ prokṣaṇīḥ adhvaryuḥ ādatte
parikarmiṇe pañca gṛhītam ājyam prayacchati
brahmaṇi saṃbhārāḥ bhavanti
atha saṃpraiṣam āha agnaye praṇīyamānāya anubrūhi agnīdh ekasphyayā anusaṃdhehi iti
tris uktāyām udyacchante
hotuḥ vaśam yanti
uttareṇa vedim pratipadyante
dhārayanti etam agnim
atha adhvaryuḥ indra ghoṣavatībhiḥ prokṣaṇībhiḥ uttaravedim prokṣati
indraghoṣaḥ tvā vasubhiḥ purastāt pātu iti purastāt manojavāḥ tvā pitṛbhiḥ dakṣiṇatas pātu iti dakṣiṇatas pracetāḥ tvā rudraiḥ paścāt pātu iti paścāt viśvakarmā tvā ādityaiḥ uttaratas pātu iti uttaratas
atha yat prokṣaṇīnām ucchiṣyate tat dakṣiṇatas uttaravedyai ninayati
yat eva tatra krūram tat tena śamayati iti brāhmaṇam
atha enām hiraṇyam antardhāya akṣṇayā pañca gṛhītena vyāghārayati siṃhīḥ asi sapatna sāhī svāhā iti dakṣiṇe aṃse siṃhīḥ asi su prajā vaniḥ svāhā iti uttarasyām śroṇyām siṃhīḥ asi rāyaspoṣa vaniḥ svāhā iti dakṣiṇasyām śroṇyām siṃhīḥ asi āditya vaniḥ svāhā iti uttare aṃse siṃhīḥ asi āvaha devān devayate yajamānāya svāhā iti madhye
atha bhūtebhyaḥ tvā iti srucam udgṛhṇāti
atha pautudravān paridhīn paridadhāti viśva āyuḥ asi pṛthivīm dṛṃha iti madhyamam dhruva kṣit asi antarikṣam dṛṃha iti dakṣiṇam a cyuta kṣit asi divam dṛṃha iti uttaram
atha atiśiṣṭān saṃbhārān nivapati gulgulu sugandhi tejanam śuklām ūrṇā stukām agneḥ bhasma asi agneḥ purīṣam asi iti
atha enān saṃsrāveṇa abhighārayati
atha pradakṣiṇam āvṛtya idhmam pratiṣṭhāpayati yajña pratitiṣṭha sumatau su śevā ā tvā vasūni purudhā viśantu dīrgham āyuḥ yajamānāya kṛṇvan atha amṛtena jaritāram aṅdhi iti
atha enam visrasya āhuti sāham kṛtvā adhvara āhutibhiḥ abhijuhoti agniḥ yajñam nayatu prajānan mā enam yajña hanaḥ vidan devebhyaḥ prabrūtāt yajñam pra pra yajñapatim tira svāhā vāyuḥ yajñam nayatu prajānan mā enam yajña hanaḥ vidan devebhyaḥ prabrūtāt yajñam pra pra yajñapatim tira svāhā sūryaḥ yajñam nayatu prajānan mā enam yajña hanaḥ vidan devebhyaḥ prabrūtāt yajñam pra pra yajñapatim tira svāhā yajñaḥ yajñam nayatu prajānan mā enam yajña hanaḥ vidan devebhyaḥ prabrūtāt yajñam pra pra yajñapatim tira svāhā iti
atha etāḥ yajamānaḥ eva svayam juhoti agniḥ anna ādaḥ anna patiḥ annasya īśe sa me annam dadātu svāhā vāyuḥ prāṇa dāḥ prāṇasya īśe sa me prāṇam dadātu svāhā ādityaḥ bhūri dāḥ bhūyiṣṭhānām paśūnām īśe sa me bhūyiṣṭhān paśūn dadātu svāhā iti
agnivati uttaram parigrāham parigṛhya yoyupitvā tiryañcam sphyam stabdhvā saṃpraiṣam āha prokṣaṇīḥ āsādayaḥ idhmābarhiḥ upasādaya sruvam svadhitim srucaḥ ca saṃmṛḍḍhi tūṣṇīm pṛṣadājya grahaṇīm patnīm saṃnahya ājyena ca dadhnā ca udehi iti
āhṛtāsu prokṣaṇīṣu udasya sphyam mārjayitvā idhmābarhiḥ upasādya pradakṣiṇam āvṛtya pratyaṅ ādrutya sruvam svadhitim srucaḥ ca saṃmārṣṭi tūṣṇīm pṛṣadājya grahaṇīm
patnīm saṃnahya ājyena ca dadhnā ca udeti
ājyam ca prokṣaṇīḥ ca utpūya prasiddham ājyāni gṛhītvā pṛṣadājya grahaṇyām upastṛṇīte mahīnām payaḥ asi iti viśveṣām devānām tanūḥ iti dvitīyam
barhiṣī antardhāya dadhi ānayati ṛdhyāsam adya pṛṣatīnām graham pṛṣatīnām grahaḥ asi iti
apoddhṛtya barhiṣī atha abhighārayati viṣṇoḥ hṛdayam asi iti ekam iṣa viṣṇuḥ tvā anu vicakrame iti dvitīyam
atha prokṣaṇībhiḥ upottiṣṭhati
idhmam prokṣati
vedim prokṣati
barhiḥ prokṣati
barhiḥ āsannam prokṣya upaninīya purastāt prastaram gṛhṇāti
pañcavidham barhiḥ stīrtvā prastara pāṇiḥ prāṅ abhisṛpya kārṣmarya mayān paridhīn paridadhāti
ūrdhve samidhau ādadhāti
vidhṛtī tiraścī sādayati vidhṛtyoḥ prastaram prastare juhūm barhiṣi itarāḥ
etāḥ asadan iti samabhimṛśya pradakṣiṇam āvṛtya pratyaṅ ādrutya yācati yavamatīḥ prokṣaṇīḥ barhiḥ hastam ājya sthālīm sa sruvām svaru raśanam maitrāvaruṇa daṇḍam yūpa śakalam hiraṇyam uda pātram iti
etat saṃnidhāya yūpam prakṣālayati yat te śikvaḥ parāvadhīt takṣā hastena vāsyā āpaḥ te tat vanaspate apanudantu śundhanīḥ iti
yūpaḥ eṣa prakṣālitaḥ prapannaḥ sampanna caṣālaḥ prāk avaṭāt upaśete
tam uttareṇa āhavanīyam tiṣṭhan parāñcam prokṣati pṛthivyai tvā antarikṣāya tvā dive tvā iti
avaṭe apaḥ avanayati śundhatām lokaḥ pitṛṣadanaḥ iti
yavān praskandayati yavaḥ asi yavaya asmat dveṣaḥ yavaya arātīḥ iti
barhiḥ hastam vyatiṣajya avastṛṇāti pitṝṇām sadanam asi iti
atha enat hiraṇyam antardhāya sruva āhutyā abhijuhoti pitṛbhyaḥ svāhā iti
yūpa śakalam avāsyati su āveśaḥ asi agregāḥ netṝṇām vanaspatiḥ adhi tvā sthāsyati tasya vittāt iti
atha ādatte ājya sthālīm sa sruvām svaru raśanam maitrāvaruṇa daṇḍam uda pātram iti
etat samādāya āha ehi yajamāna iti
anvak yajamānaḥ anūcī patnī agreṇa yūpam parītya dakṣiṇatas udak mukhāḥ tiṣṭhanti pūrvaḥ eva adhvaryuḥ aparaḥ yajamānaḥ aparā patnī
atha pravṛhya caṣālam yūpasya agram anakti devaḥ tvā savitā madhvā anaktu iti
antarataḥ ca bāhyatas ca su abhyaktam kṛtvā caṣālam pratimuñcati su pippalābhyaḥ tvā oṣadhībhyaḥ iti
sruveṇa agniṣṭhām aśrim abhighārayan āha yūpāya ajyamānāya anubrūhi iti
ā antam anakti
ā antam eva yajamānam tejasā anakti
na uparam anakti
patnī uparam anakti
sarvatas parimṛśati
aparivargam eva asmin tejaḥ dadhāti iti brāhmaṇam
ucchrayan āha ucchrīyamāṇāya anubrūhi iti
ucchrayati ud divam stabhāna antarikṣam pṛṇa pṛthivīm upareṇa dṛṃha iti
atha enam vaiṣṇavībhyām ṛgbhyām kalpayati te te dhāmāni viṣṇoḥ karmāṇi paśyata iti dvābhyām
sa yatra agniṣṭhām aśrim āhavanīyena sampādayati tat dhruvasya caṣālam prekṣayati tat viṣṇoḥ paramam padam sadā paśyanti sūrayaḥ divi iva cakṣuḥ ātatam iti
atha enam pradakṣiṇam purīṣeṇa paryūhati brahma vanim tvā kṣatra vanim su prajā vanim rāyaspoṣa vanim paryūhāmi iti
maitrāvaruṇa daṇḍena saṃhanti brahma dṛṃha kṣatram dṛṃha prajām dṛṃha rāyaspoṣam dṛṃha iti
a nyūnam an atiriktam parinyasya uda pātram upaninīya atha etām triguṇām raśanām tris saṃbhujya madhyamena guṇena nābhi daghne parivyayan āha parivīyamāṇāya anubrūhi iti
tris pradakṣiṇam parivyayati parivīḥ asi pari tvā daivīḥ viśaḥ vyayantām pari imam rāyaspoṣaḥ yajamānam manuṣyāḥ iti
upānte vyatiṣajati
ā antam praveṣṭayati
aṇimati sthavimat pravayati
atha uttareṇa agniṣṭhām aśrim madhyame guṇe svarum avagūhati antarikṣasya tvā sānau avagūhāmi iti
svarvantam yūpam utsṛjati
atha etam paśum palpūlitam antareṇa cātvāla utkarau prapādya agreṇa yūpam purastāt pratyak mukham upasthāpayati
tam iṣe tvā iti barhiṣī ādāya upākaroti upavīḥ asi upa u devān daivīḥ viśaḥ prāguḥ uśijaḥ bṛhaspate dhāraya vasūni havyā te svadantām deva tvaṣṭar vasu raṇva revatī ramadhvam prajāpateḥ jāyamānāḥ imam paśum paśupate te adya indra agnibhyām tvā juṣṭam upākaromi iti yad devatyaḥ vā bhavati
prajñāte barhiṣī nidhāya adhimanthanam śakalam nidadhāti agneḥ janitram asi iti vṛṣaṇau anvañcau vṛṣaṇau sthaḥ iti
atha araṇī ādatte urvaśī asi āyuḥ asi purūravāḥ iti
atha ete ājya sthālyām samanakti ghṛtena akte vṛṣaṇam dadhāthām iti
atha prajātīḥ vācayati gāyatram chandaḥ anu prajāyasva traiṣṭubham chandaḥ anu prajāyasva jāgatam chandaḥ anu prajāyasva iti
atha āha agnaye mathyamānāya anubrūhi iti
jāte āha jātāya anubrūhi iti
praharan āha prahriyamāṇāya anubrūhi iti
praharati bhavatam naḥ samanasau iti
prahṛtya abhijuhoti agnau agniḥ carati praviṣṭaḥ iti
atha raśanām ādatte devasya tvā savituḥ prasave aśvinoḥ bāhubhyām pūṣṇaḥ hastābhyām ādade iti
tayā akṣṇayā paśum abhidadhāti dakṣiṇam adhyardha śīrṣam ṛtasya tvā deva haviḥ pāśena ārabhe iti
dvi guṇāyai ca tri guṇāyai ca antau saṃdadhāti dharṣa mānuṣān iti
niyunakti
atha enam adbhiḥ prokṣati adbhyaḥ tvā oṣadhībhyaḥ indra agnibhyām tvā juṣṭam prokṣāmi iti yad devatyaḥ vā bhavati
pāyayati apām peruḥ asi iti
svāttam cit sa devam havyam āpaḥ devīḥ svadata enam iti upariṣṭāt prokṣya adhastāt upokṣati
sarvatas eva enam medhyam karoti iti brāhmaṇam
udūhya prokṣaṇī dhānam
atha idhmāt samidham ādadānaḥ āha agnaye samidhyamānāya anubrūhi iti
abhyādadhāti idhmam
pari samidham śinaṣṭi
vedena upavājayati
anūktāsu sāmidhenīṣu sruveṇa āghāram āghārayati saṃmṛṣṭe srugbhyām uttaram
atha a saṃsparśayan srucau udaṅ atyākramya juhvā paśum samanakti sam te prāṇaḥ vāyunā gacchatām iti lalāṭe sam yajatraiḥ aṅgāni iti kakudi sam yajñapatiḥ āśiṣā iti dakṣiṇasyām śroṇyām
atha yathāyatanam srucau sādayitvā pravaram pravṛṇīte
prasiddham hotāram vṛṇīte
atha āśrāvayati o śrāvaya astu śrauṣaṭ mitrāvaruṇau praśāstārau praśāstrāt iti
asau mānuṣaḥ iti maitrāvaruṇasya nāma gṛhṇāti
atha āśrāvayati
yadi atra ati āśrāvayati o śrāvaya astu
śrauṣaṭ agniḥ ha daivīnām viśām puraetā ayam yajamānaḥ manuṣyāṇām tayoḥ a sthūri gārhapatyam dīdayat śatam himāḥ dvā rādhāṃsi id saṃpṛñcānau a saṃpṛñcānau tanvaḥ iti
sīdati hotā
prasavam ākāṅkṣati
prasūtaḥ srucau ādāya atyākramya āśrāvya āha samidbhyaḥ preṣya iti
vaṣaṭkṛte juhoti preṣya preṣya iti
caturtha aṣṭamayoḥ samānayamānaḥ aṣṭame sarvam samānayate
pari svāhākṛtībhyaḥ saṃsrāvam śinaṣṭi
daśa prayājān iṣṭvā udaṅ atyākramya svarum ca śāsam ca yācati
tau juhvām aṅktvā tābhyām paśum samanakti ghṛtena aktau paśum trāyethām iti
prayacchati śāsam
avagūhati svarum
atha yathāyatanam srucau sādayitvā āha pari agnaye kriyamāṇāya anubrūhi iti
eṣaḥ
atha āgnīdhraḥ āhavanīyāt ulmukam ādāya antareṇa cātvāla utkarau uttareṇa śāmitra deśam agreṇa paśum jaghanena srucaḥ iti evam tris pradakṣiṇam paryeti
atha anu parisaraṇam apāvyāni juhoti prajānantaḥ pratigṛhṇanti pūrve yeṣām īśe paśupatiḥ paśūnām ye badhyamānam anu badhyamānāḥ ye āraṇyāḥ paśavaḥ viśva rūpāḥ pramuñcamānāḥ bhuvanasya retaḥ iti
nidhāya āgnīdhraḥ ulmukam yathetam tris punar pratiparyeti
atha ulmuka prathamāḥ pratipadyante
anvak śamitā
paśunā
paśum adhvaryuḥ vapāśrapaṇībhyām anvārabhate
vapāśrapaṇī yajamānaḥ
atha āśrāvya saṃpreṣyati upapreṣya hotar havyā devebhyaḥ iti
atha etam paśum antareṇa cātvāla utkarau udañcam nīyamānam anumantrayate nānā prāṇaḥ yajamānasya paśunā revatīḥ yajñapatim priyadhā viśata iti dvābhyām
sa yatra etat āgnīdhraḥ ulmukam nidadhāti tat agreṇa vā uttareṇa vā paśave nihanyamānāya barhiḥ upāsyati pṛthivyāḥ saṃpṛcaḥ pāhi iti
tat etam paśum pratīcīna śirasam udīcīna pādam nighnanti
a kṛṇvantam māyum saṃjñapayata iti uktvā etena eva yathetam etya pṛṣadājya avakāśe āsate iha prajāḥ viśva rūpāḥ ramantām asmin yajñe viśva vidaḥ ghṛtācīḥ
agnim kulāyam abhisaṃvasānāḥ asmāṁ avantu payasā ghṛtena iti
saṃjñaptam prāhuḥ
juhoti saṃjñapta āhutim yat paśuḥ māyum akṛta iti
atha abhyaiti śamitāraḥ upetana iti
pāśāt paśum pramucyamānam anumantrayate aditiḥ pāśam pramumoktu etam iti
a viśākhayā upasajya imām diśam nirasyati arātīyantam adharam kṛṇomi yam dviṣmaḥ tasmin pratimuñcāmi pāśam iti
atha pratiprasthātā patnīm udānayati uda kamaṇḍalum utthāpya
atha enām ādityam udīkṣayati namaḥ te ātāna iti
atha enām antareṇa cātvāla utkarau udaṅ upaniṣkramya prācīm udānayan vācayati anarvā prehi ghṛtasya kulyām anu saha prajayā saha rāyaspoṣeṇa iti
āgatām adhvaryuḥ apsu vācayati āpaḥ devīḥ śuddhāyuvaḥ śuddhāḥ yūyam devāṁ ūḍhvam śuddhāḥ vayam pariviṣṭāḥ pariveṣṭāraḥ vaḥ bhūyāsma iti
sā anupūrvam paśoḥ prāṇān āpyāyayati
vāc te āpyāyatām iti vācam
prāṇaḥ te āpyāyatām iti prāṇam
cakṣuḥ te āpyāyatām iti cakṣuḥ
śrotram te āpyāyatām iti śrotram
etān eva punar saṃmṛśati yā te prāṇān śuc jagāma yā cakṣuḥ yā śrotram yat te krūram yat āsthitam tat te āpyāyatām tat te etena śundhatām iti
nābhiḥ te āpyāyatām iti nābhim
pāyuḥ te āpyāyatām iti pāyum
sampragṛhya padaḥ prakṣālayati śuddhāḥ caritrāḥ śam adbhyaḥ śam oṣadhībhyaḥ śam pṛthivyai iti
atiśiṣṭāḥ
śam ahobhyām iti atiśiṣṭāḥ dakṣiṇatas anu pṛṣṭham ninayati
nayanti patnīm
uttānam paśum paryasyanti
tasya dakṣiṇasya pārśvasya vivṛttam anu prācīna agram barhiḥ nidadhāti oṣadhe trāyasva enam iti
svadhitim tiryañcam nidadhāti svadhite mā enam hiṃsīḥ iti
chinatti barhiḥ
vi tvacam kṛṇatti
atha etasya eva barhiṣaḥ aṇimat sacate
sthavimat ubhayatas lohitena aṅktvā imām diśam nirasyati rakṣasām bhāgaḥ asi idam aham rakṣaḥ adhamam tamaḥ nayāmi yaḥ asmān dveṣṭi yam ca vayam dviṣmaḥ idam enam adhamam tamaḥ nayāmi iti
atha apaḥ upaspṛśya varīyaḥ ācchāya iṣe tvā iti vapām utkhidati
tayā vapāśrapaṇī prorṇoti ghṛtena dyāvāpṛthivī prorṇvāthām iti
a viśākhayā upatṛdya adhastāt parivāsayati a chinnaḥ rāyaḥ su vīraḥ iti
atha enām pradakṣiṇam āvṛtya adbhiḥ abhyukṣya śāmitre pratitapati
atha ulmuka prathamāḥ pratipadyante
anvak adhvaryuḥ vapayā
atra vapāśrapaṇī punar anvārabhate yajamānaḥ
aiti uru antarikṣam anvihi iti
āhavanīyasya antam
etya eṣu aṅgāreṣu vapāyai pratitapyamānāyai barhiṣaḥ agram upāsyati vāyo vīhi stokānām iti
atha enām antareṇa yūpam ca āhavanīyam ca upātihṛtya tām dakṣiṇatas udak mukhaḥ pratiprasthātā śrapayati
atha enām sruva āhutyā abhijuhoti tvām u te dadhire havyavāham iti
atha āha stokebhyaḥ anubrūhi iti
parihitāsu stokīyāsu śṛtāyām vapāyām juhū upabhṛtau ādāya atyākramya āśrāvya āha svāhākṛtībhyaḥ preṣya iti
vaṣaṭkṛte juhoti
atha udaṅ atyākramya saṃsrāveṇa pṛṣadājyam abhighārya vapām abhighārayati
atha upastīrya dvis sruveṇa vapām samavalumpan āha indra agnibhyām chāgasya vapāyāḥ medasaḥ avadīyamānasya anubrūhi iti
dvis abhighārayati
atyākramya āśrāvya āha indra agnibhyām chāgasya vapām medaḥ prasthitam preṣya iti
atha purastāt svāhākṛtim sruva āhutim juhoti svāhā devebhyaḥ iti
vaṣaṭkṛte vapām juhoti jātavedaḥ vapayā gaccha devān tvam hi hotā prathamaḥ babhūtha
ghṛtena tvam tanuvaḥ vardhayasva svāhākṛtam haviḥ adantu devāḥ svāhā iti
atha upariṣṭāt svāhākṛtim sruva āhutim juhoti devebhyaḥ svāhā iti
atra vapāśrapaṇī anupraharati prācīm viśākhām pratīcīm a viśākhām svāhā ūrdhva nabhasam mārutam gacchatam iti
atha ene saṃsrāveṇa abhijuhoti
atha udaṅ atyākramya yathāyatanam srucau sādayitvā samutkramya cātvāle mārjayante
hvayanti patnīm hvayanti hotāram hvayanti brahmāṇam hvayanti pratiprasthātāram hvayanti praśāstāram hvayanti āgnīdhram ehi yajamāna iti idam āpaḥ pravahata avadyam ca malam ca yat
yat ca abhidudroha anṛtam yat ca śepe abhīruṇam
niḥ mā muñcāmi śapathāt niḥ mā varuṇāt uta
niḥ mā yamasya paḍbīśāt sarvasmāt deva kilbiṣāt atha u manuṣya kilbiṣāt iti
atha añjalinā apaḥ upahanti su mitrāḥ naḥ āpaḥ oṣadhayaḥ santu iti
tām diśam nirukṣati yasyām asya diśi dveṣyaḥ bhavati
durmitrāḥ tasmai bhūyāsuḥ yaḥ asmān dveṣṭi yam ca vayam dviṣmaḥ iti
atha apaḥ upaspṛśya yathāyatanam upaviśanti
atha saṃpraiṣam āha agnīt paśupuroḍāśaṃ nirvapa pratiprasthātaḥ paśuṃ viśādhīti
nirvapaty eṣa āgnīdhra aindrāgnam ekādaśakapālam
atha pratiprasthātā paśuṃ viśāsti śamitar hṛdayaṃ jihvāṃ vakṣas tāni sārdhaṃ kurutāt tanima matasnau tāni sārdhaṃ savyaṃ dor ekacaraṃ kurutāt nānā pārśve avadhattāt dakṣiṇāṃ śroṇim adhyuddhiṃ kurutāt dakṣiṇaṃ doḥ savyāṃ śroṇim aṇimad gudasya tāni tryaṅgāni kurutāt vaniṣṭhuṃ ca jāghanīṃ cāvadhattāt bahu yūḥ kurutāt triḥ paśuṃ pracyāvayatāt triḥ pracyutasya paśor hṛdayam uttamaṃ kurutāt iti
śṛte paśau paśupuroḍāśaṃ yācati
tam upastīrṇābhighāritam udvāsyāntarvedy āsādayati
atha juhūpabhṛtor upastṛṇāna āha indrāgnibhyāṃ puroḍāśasyāvadīyamānasyānubrūhīti
pūrvārdhād avadāyāparārdhād avadyati
abhighārayati
pratyanakti
athopabhṛti sviṣṭakṛte sakṛd uttarārdhād avadyati
dvir abhighārayati
na pratyanakti
atyākramyāśrāvyāha indrāgnibhyāṃ puroḍāśaṃ prasthitaṃ preṣya iti
vaṣaṭkṛte juhoti
atha samāvapamāna āha agnaye 'nubrūhīti
āśrāvyāha agnaye preṣya iti
vaṣaṭkṛta uttarārdhapūrvārdhe 'tihāya pūrvā āhutīr juhoti
athodaṅṅ atyākramya yathāyatanaṃ srucau sādayitvā prāśitram avadāyeḍām avadyati
upahūtāyām iḍāyām agnīdha ādadhāti ṣaḍavattam
prāśnanti
mārjayante
atha saṃpraiṣam āha agnīd uttarabarhir upasādaya pratiprasthātaḥ paśau saṃvadasva iti
athaiṣa āgnīdhraḥ plakṣaśākhāyām iḍasūnam upagūhati
tad uttarabarhir bhavati
atha pratiprasthātā pṛṣadājyaṃ vihatya juhvāṃ samānīyāntareṇa cātvālotkarāv udaṅṅ upaniṣkramya pṛcchati śṛtaṃ havī3ḥ śamitar iti
śamitaiṣa uttarato hṛdayaśūlaṃ dhārayaṃs tiṣṭhati
sa śṛtam iti pratyāha
taṃ tathaiva dvitīyam utkramya pṛcchati
taṃ tathaivetaraḥ pratyāha
taṃ tathaiva tṛtīyam utkramya pṛcchati
taṃ tathaivetaraḥ pratyāha
atha śamitur hṛdayaśūlam ādāya tena hṛdayam upatṛdya taṃ śamitre sampradāya pṛṣadājyena hṛdayam abhighārayati saṃ te manasā manaḥ saṃ prāṇena prāṇo juṣṭaṃ devebhyo havyaṃ ghṛtavat svāheti
viyūḥ kṛtvā harata ity uktvaitenaiva yathetam etya catasṛṣūpastṛṇīte juhūpabhṛtor iḍādhāne yasmiṃś ca vasāhomaṃ grahīṣyan bhavati
āharanti taṃ paśum antareṇa cātvālotkarāv antareṇa yūpaṃ cāhavanīyaṃ copātihṛtya taṃ dakṣiṇataḥ pañcahotrāsādayati
etenaiva yūr āharanti
etenaiveḍasūnam
atha plakṣaśākhāyāṃ hṛdayaṃ nidhāya svadhitinā tasyāgre 'vadyann āha
manotāyai haviṣo 'vadīyamānasyānubrūhīti
hṛdayasyaivāgre dvir avadyati
atha jihvāyā atha vakṣaso 'tha tanimno 'tha vṛkyayor atha savyasya doṣṇo 'tha dakṣiṇasya pārśvasyātha savyasyātha dakṣiṇāyai śroṇer adhyuddhyai
traidhaṃ gudaṃ kṛtvāṇimat sviṣṭakṛte nidadhāti sthavimad upayaḍbhyo madhyaṃ dvaidhaṃ kṛtvā juhvām avadadhāti
atha vṛkyamedo yūṣann avadhāya tena juhūṃ prorṇoti
yūṣṇopasiñcati
abhighārayati
athopabhṛti sviṣṭakṛte sarveṣāṃ tryaṅgāṇāṃ sakṛtsakṛt samavadyati
sakṛd dakṣiṇasya doṣṇaḥ piśitaṃ pracchidyāvadadhāti sakṛt savyāyai śroṇer aṇimad gudasyātha vṛkyamedo yūṣann avadhāya tenopabhṛtaṃ prorṇoti
yūṣṇopasiñcati
dvir abhighārayati
atha hṛdayaṃ jihvāṃ vakṣas tanima matasnau vaniṣṭhum iti pātryāṃ samavadhāya yūṣṇopasiñcati
abhighārayati
atha kaṃse vā camase vā vasāhomaṃ gṛhṇāti
yūṣṇopasiñcati
abhighārayati
atha paśor avadānāni saṃmṛśati aindraḥ prāṇo aṅge aṅge nidedhyat aindro 'pāno aṅge aṅge vibobhuvat deva tvaṣṭar bhūri te saṃ sam etu viṣurūpā yat salakṣmāṇo bhavatha
devatrā yantam avase sakhāyo anu tvā mātā pitaro madantviti
atha dakṣiṇena pārśvena vasāhomaṃ prayauti kumbataḥ śrīr asi agnis tvā śrīṇātu āpaḥ sam ariṇan vātasya tvā dhrajyai pūṣṇo raṃhyā apām oṣadhīnāṃ rohiṣyā iti
saṃmṛṣṭasya paśoḥ pratīcīṃ jāghanīṃ haranti
pratipariharanti paśum
atha juhūpabhṛtāv ādadāna āha indrāgnibhyāṃ chāgasya haviṣo 'nubrūhīti
atyākramyāśrāvyāha indrāgnibhyāṃ chāgasya haviḥ prasthitaṃ preṣya iti
pratiprasthātaiṣa uttarato vasāhomaṃ dhārayaṃs tiṣṭhati
so 'rdharce yājyāyai vasāhomaṃ juhoti ghṛtaṃ ghṛtapāvānaḥ pibata vasāṃ vasāpāvānaḥ pibata antarikṣasya havir asi svāhā tvāntarikṣāya svāheti
vaṣaṭkṛte havir juhoti
etasya homam anu pratiprasthātā vasāhomodrekeṇa diśo juhoti diśaḥ pradiśa ādiśo vidiśa uddiśaḥ svāhā digbhyo namo digbhyaḥ svāheti
atha pradakṣiṇam āvṛtya pṛṣadājyāt sruveṇopaghnann āha vanaspataye 'nubrūhīti
āśrāvyāha vanaspataye preṣya iti
vaṣaṭkṛta uttarārdhapūrvārdhe 'tihāya pūrvā āhutīr juhoti
atha samāvapamāna āha agnaye sviṣṭakṛte 'nubrūhīti
āśrāvyāha agnaye sviṣṭakṛte preṣya iti
vaṣaṭkṛta uttarārdhapūrvārdhe 'tihāya pūrvā āhutīr juhoti
athodaṅṅ atyākramya yathāyatanaṃ srucau sādayitvā hotra iḍām upodyacchante medasaḥ
upahūtāyām iḍāyām agnīdha ādadhāti ṣaḍavattam ardhavaniṣṭhum athārdhavaniṣṭhuṃ medasvat
prāśnanti
mārjayante
athāha brahmaṇe vakṣaḥ parihara iti
tad brahmā pratigṛhṇāti
vayaṃ soma vrate tava manas tanūṣu bibhrataḥ
prajāvanto aśīmahīti
atha saṃpraiṣam āhāgnīd aupayajān aṅgārān āhara upayaṣṭar upasīda brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
āharanty etāñchāmitrād aupayajān aṅgārān
tān agreṇa hotāraṃ nivapati
upasīdaty upayaṣṭā gudatṛtīyena
athādhvaryuḥ pṛṣadājyaṃ vihatya juhvāṃ samānīyātyākramyāśrāvyāha devebhyaḥ preṣyeti
vaṣaṭkṛte juhoti preṣya preṣyeti
evam evopayaṣṭopayajati gudasya pracchedaṃ samudraṃ gaccha svāhety etair ekādaśabhiḥ
agniṃ vaiśvānaraṃ gaccha svāheti sarvam antato 'nupraharati
atha barhiṣi hastau nimārṣṭy adbhyas tvauṣadhībhyo mano me hārdi yaccheti
athāsya dhūmam anvīkṣate tanūṃ tvacaṃ putraṃ naptāram aśīyeti
ekādaśānūyājān iṣṭvodaṅṅ atyākramya juhvāṃ svarum avadhāya purastāt pratyaṅ tiṣṭhañ juhoti divaṃ te dhūmo gacchatu antarikṣam arciḥ pṛthivīṃ bhasmanā pṛṇasva svāheti
atha yathāyatanaṃ srucau sādayitvā vājavatībhyāṃ srucau vyūhati
śaṃyunā prastaraparidhi saṃprakīrya saṃprasrāvya srucau vimucya jāghanyā patnīṃ saṃyājayanti
ājyasyaiva somaṃ ca tvaṣṭāraṃ ca yajati
uttānāyai jāghanyai devānāṃ patnīr yajati
nīcyā agniṃ gṛhapatim
uttānāyai jāghanyai hotra iḍām avadyati
nīcyā agnīdhe ṣaḍavattam
prāśnītaḥ
mārjayete
atha sruci caturgṛhītaṃ gṛhītvāpasalaiḥ paryāvṛtyānvāhāryapacane prāyaścittaṃ hutvā na phalīkaraṇahomena carati
atha prāṅ etya dhruvām āpyāyya trīṇi samiṣṭayajūṃṣi juhoti yajña yajñaṃ gaccha yajñapatiṃ gaccha svāṃ yoniṃ gaccha svāheti
sruveṇaiva dvitīyam eṣa te yajño yajñapate sahasūktavākaḥ suvīraḥ svāheti
srucā tṛtīyam devā gātuvido gātuṃ vittvā gātum ita
manasaspata imaṃ no deva deveṣu yajñaṃ svāhā vāci svāhā vāte dhāḥ svāheti
udūhati srucam
atha yācati sphyam udapātraṃ hṛdayaśūlam iti
etat samādāyāhaihi yajamāneti
anvag yajamāno 'nūcī patny antareṇa cātvālotkarāv udaṅṅ upaniṣkramyāgreṇa yūpaṃ sphyenoddhatyāvokṣya śuṣkasya cārdrasya ca sandhau hṛdayaśūlam udvāsayati
śug asi tam abhiśoca yo 'smān dveṣṭi yaṃ ca vayaṃ dviṣma iti
athādbhir mārjayante dhāmno dhāmno rājan ito varuṇa no muñca yad āpo aghniyā varuṇeti śapāmahe tato varuṇa no muñceti
athāpratīkṣam āyanti varuṇasyāntarhityai
prapathe samidhaḥ kurvate edho 'sy edhiṣīmahīti
etyāhavanīye 'bhyādadhāti samid asi tejo 'si tejo mayi dhehīti
athāhavanīyam upatiṣṭhante apo anvacāriṣam rasena samasṛkṣmahi
payasvāṁ agna āgamam taṃ mā saṃsṛja varcaseti
athaupayajike 'gnau barhir upoṣati yat kusīdam apratīttaṃ mayi yena yamasya balinā carāmi
ihaiva san niravadaye tat etat tad agne anṛṇo bhavāmīti
athāñjalinopastīrṇābhighāritān saktūn pradāvye juhoti viśvalopa viśvadāvasya tvāsañ juhomi svāheti
hastau pradhvaṃsayate agdhād eko 'hutād ekaḥ samanasād ekas te naḥ kṛṇvantu bheṣajam sadaḥ saho vareṇyam iti
dvitīyaṃ juhoti yāny apāmityāny apratīttāny asmi yamasya balinā carāmi
ihaiva santaḥ prati tad yātayāmo jīvā jīvebhyo niharāma enat svāheti
hastau pradhvaṃsayate agdhād eko 'hutād ekaḥ samanasād ekas te naḥ kṛṇvantu bheṣajam sadaḥ saho vareṇyam iti
tṛtīyaṃ juhoty anṛṇā asminn anṛṇāḥ parasmin tṛtīye loke anṛṇāḥ syāma
ye devayānā uta pitṛyāṇāḥ sarvān patho anṛṇā ākṣīyema svāheti
hastau pradhvaṃsayate agdhād eko 'hutād ekaḥ samanasād ekas te naḥ kṛṇvantu bheṣajam sadaḥ saho vareṇyam iti
atha devatā upatiṣṭhate
ayaṃ no nabhasā pura ity agnim sa tvaṃ no nabhasaspata iti vāyum
deva saṃsphānety ādityam
atha yūpam upatiṣṭhate āśāsānaḥ suvīryam rāyaspoṣaṃ svaśviyam
bṛhaspatinā rāyā svagākṛto mahyaṃ yajamānāya tiṣṭheti
atha pūrvāgniṃ śakale samāropayaty ayaṃ te yonir ṛtviya iti
taṃ madhyame 'gnāv apisṛjaty ājuhvāna udbudhyasvāgna iti dvābhyām
atha madhyamam agnim upasamādhāya madhyame 'gnau pūrṇāhutiṃ juhoti sapta te agne samidhaḥ sapta jihvā iti
pūrṇāhutau varaṃ dadāti
dhenuvaraṃ vānaḍudvaraṃ vā dadyād iti ha smāha baudhāyanaḥ
saṃtiṣṭhate paśubandhaḥ saṃtiṣṭhate paśubandhaḥ
yāvad evātrādhvaryuś ceṣṭati tāvad eṣa pratiprasthātā prāyaṇīyasya niṣkāsa udayanīyam abhinirvapati
eṣa eva veda etan mekṣaṇam etad barhiḥ
athaitāṃ carusthālīṃ sakṣāmakāṣām utkhidya nirṇijya tayodayanīyaṃ śrapayati
tasmiṃstathaiva śrapyamāṇe jaghanena gārhapatyam aupasadāyāṃ vedyāṃ stambayajur harati
idam eva prasiddhaṃ pauroḍāśikam
trir yajuṣā tūṣṇīṃ caturtham
pūrvaṃ parigrāhaṃ parigṛhṇāti
karaṇaṃ japati
uddhanti
uddhatād āgnīdhras trir harati
samānaṃ karma yathā prāyaṇīyasya
etāvad eva nānā
pathyām amutra svastiṃ prathamāṃ yajati tām ihopottamāṃ yajati
no tu diśaś cyavante
atha purastāt sviṣṭakṛtaḥ sruvāhutim upajuhoti yās te viśvāḥ samidhaḥ santy agne iti
upastaraṇābhighāraṇābhyām evaitad dhruvājyaṃ vicchiṃṣanti
samiṣṭayajur u haike juhvati
śaṃyvanta udayanīyaḥ saṃtiṣṭhate
atraitat pūrṇapātram antarvedi ninayati
atha pṛṣadājyavanty ājyāni gṛhītvā maitrāvaruṇīṃ vaśām upākaroti
tasyai prasiddhaṃ vapayā caritvā dakṣiṇe vedyante keśaśmaśru vapate
nakhāni nikṛntate
sarvasaṃsthāṃ paśoḥ kurvanti
atha yadi vaśāṃ na labhate maitrāvaruṇīm āmikṣāṃ gārhapatye śrapayitvā tayāhavanīye pracarati
sājyabhāgapratipatkeḍāntā saṃtiṣṭhate
atha prāyaṇīyena carati
prāyaṇīyena caritvā padena carati
padena caritvā rājānaṃ krītvohyātithyaṃ nirvapati
ātithyena pracarya prathamābhyāṃ pravargyopasadbhyāṃ pracarati
athopaniṣkramya saṃpraiṣam āha subrahmaṇya subrahmaṇyām āhvaya tristanavrataṃ prayacchateti
āhvayati subrahmaṇyaḥ subrahmaṇyām
tristanavrataṃ prayacchati
sa pucchād evāgre caturaḥ pratīcaḥ prakramān prakrāmati dakṣiṇā pañcamam
tat sphyaṃ nidadhāti
sa uparavāṇāṃ kālaḥ
atha mahāvedyā uttarād aṃsīyācchaṅkor vedyantena dvādaśa pratīcaḥ prakramān prakrāmaty udañcaṃ trayodaśam
tad āgnīdhra upasīdati
sa utkarasya kālaḥ
athoparavāṇāṃ kālāt stambayajur harati
idam eva prasiddham
pauroḍāśikaṃ trir yajuṣā tūṣṇīṃ caturtham
pūrvaṃ parigrāhaṃ parigṛhṇāti
karaṇaṃ japati
uddhatād āgnīdhras trir harati
yad āgnīdhras trir haraty athāgreṇa śālāṃ tiṣṭhan saṃpraiṣam āha vedikārā vediṃ kalpayateti
yathāsaṃpraiṣaṃ te kurvanti
atha kārṣṇājinīr upānaha upamuñcante cite tvety adhvaryur ācite tveti pratiprasthātā manaścite tveti brahmā tapaścite tveti yajamānaś cite tvā cite tvety eva vā sarve
api vā tūṣṇīm evātha yācati dhanur bāṇavac caturo 'śmana aindrīm iṣṭakāṃ vibhaktim udapātraṃ darbhastambaṃ dūrvām ājyasthālīṃ sasruvām iti
etat samādāyottare śroṇyante saṃsādayanti
atha dvābhyām ātmany agniṃ gṛhṇīte mayi gṛhṇāmy agre agnim yo no agnir iti
svayaṃcitiṃ japati yās te agne samidho yāni dhāmeti
śvetam aśvam abhimṛśyāntaḥśarkaram imām upadadhāti prajāpatis tvā sādayatu tayā devatayāṅgirasvad dhruvā sīdeti
athādatte dhanur bāṇavac caturo 'śmana iti
etat samādāya jaghanena dakṣiṇenāgniṃ parītyāgreṇa yūpāvaṭīyaṃ śaṅkuṃ tiṣṭhan dhanur adhijyaṃ kṛtvāyatyāntaḥśarkaram iṣuṃ nihanti
dvādaśāhena yakṣyamāṇo bhavaty eko vā bahavo vā
uto hy eko dakṣiṇāvatā yajate
sa yady eko yadi bahavo 'māvāsyāyā eva ṣaḍahenopariṣṭād dīkṣante
te gṛhapater araṇyoḥ saṃjānate pṛthag vā
te yadi gṛhapater araṇyoḥ saṃjānate mathitvā gārhapatyam āhavanīyam uddharanti
grāmād vrataśrapaṇam āharanti
yady u vai pṛthak saṃjānate gṛhapatir eva prathamo manthate
tad evetare paryupaviśya mathitvā mathitvaiva gārhapatyaṃ saṃnivapanti
tasmād ekavadbhūtād āhavanīyam uddharanti
grāmād vrataśrapaṇān āhṛtya saṃnivapanti
atha yadi paścād apara āgacchati mathitvaiva gārhapatye 'rdhaṃ nivapaty āhavanīye 'rdhaṃ grāmād vrataśrapaṇam āhṛtyāpyarjati
upo enaṃ pūrveṣu karmasu hvayante
athātaḥ pavanasyaiva mīmāṃsā
gṛhapatim evādhvaryuḥ prathamaṃ pavayaty atha hotāram atha brahmāṇam athodgātāram
pratiprasthātādhvaryuṃ pavayati prastotāraṃ praśāstāraṃ brāhmaṇācchaṃsinam
āgnīdhraḥ pratiprasthātāraṃ pavayaty acchāvākaṃ neṣṭāraṃ potāraṃ sadasyam
unnetāgnīdhraṃ pavayati grāvastutaṃ subrahmaṇyaṃ pratihartāram ātmānam antataḥ
te ced brūyur adhvaryur vāva sarvasya pavayitā sa naḥ sarvān pavayatv iti sa evainān sarvān pavayati
api vānyonyaṃ pavayanti yady adhīyanto bhavanti
teṣāṃ prasiddhā dīkṣaṇīyeṣṭis tāyate
sakṛd āśrāvite sa yatrāha bharatavad iti tad gṛhapater evārṣeyaṃ prathamaṃ vṛṇīte 'tha hotur athātmano 'tha brahmaṇo 'thodgātur atha pratiprasthātur atha prastotur atha praśāstur atha brāhmaṇācchaṃsino 'cchāvākasya sadasyasyāgnīdhaḥ potur neṣṭur grāvastuta unnetuḥ subrahmaṇyasya pratihartur antataḥ
brahmaṇvad iti samānam
te sarva eva dīkṣāhutiṣu samanvārabhante
gṛhapatim evādhvaryur uccaiḥ kṛṣṇājine vācayati
tad evetare 'nunikrāmanti
api vānyonyaṃ vācayanti yady adhīyanto bhavanti
te yathotsāhaṃ vratadugham upayanty ekaikāṃ vā bahvīr vā
teṣāṃ yathaiva pravarānupūrvyam evaṃ gharmocchiṣṭe 'tigrāhyabhakṣeṣu ṣoḍaśini
ṣaṣṭhyām upasady uttaravediṃ saṃnivapanti yady anagnicityo bhavati
atha yadi sāgnicityaḥ prathamāyām evopasady uttaravediṃ saṃnivapanti
teṣāṃ dvādaśa dīkṣā dvādaśopasado dvādaśāhaṃ prasutāḥ
na dvādaśāhe 'gniṃ cinvītety eka āhuḥ
cinvata u haike
prasiddhena karmaṇopavasathād yanti
teṣāṃ jyotiṣṭomo vaiśvānaraḥ prāyaṇīyo 'tirātras tāyate
sa yatra mādhyaṃdine savane tṛtīyasavanāya vasatīvarībhyo 'vanayati tad vasatīvarīkalaśe yāvanmātrīr atiśiṣyāgnīdhraṃ drutvā chāyāyai cātapataś ca sandhau gṛhṇāti haviṣmatīr imā āpo haviṣmān devo adhvaro haviṣmāṁ āvivāsati haviṣmāṁ astu sūrya iti
eṣāhīnasaṃtatir etām eva punaḥpunaś codayiṣyāma iti vadantaḥ
so 'tra vaiva yajñasya punarālambhaṃ japati yajñāyajñiyasya vā stotre śaṃyuvāke vā
teṣāṃ jyotiṣṭomo vaiśvānaraḥ prāyaṇīyo 'tirātraḥ saṃtiṣṭhate
tasmin saṃsthite vivartayanti paridhīn
anupraharanti prastaram
patnīsaṃyājāntaḥ
atipraiṣeṇa brahmā vācaṃ yacchati
parihṛtāsu vasatīvarīṣv āhūtāyāṃ subrahmaṇyāyāṃ brahmā vācaṃ visṛjate
pratipadyate divā
prātaranuvākenāhnā saṃkrāman hotā chandāṃsy anvāha nimīlyādhvaryur upāṃśuṃ juhoti rātryai rūpam iti vadantaḥ
tāyate trivṛd agniṣṭomo rathaṃtarasāmā
māhendrasya stotre ratho yukto 'tyādhāvati
rathaśabdena māhendrasya stotram upākaroti
etāvad evaitad ahaḥ śilpaṃ kriyate
ahīnasaṃtatiṃ karoti
atha śvo bhūte tāyate pañcadaśa ukthyo bṛhatsāmā
dundubhinaitad ahar adhvaryur māhendrasya stotram upākaroti
etāvad evaitad ahaḥ śilpaṃ kriyate
ahīnasaṃtatiṃ karoti
atha śvo bhūte tāyate saptadaśa ukthyo vairūpasāmā
ādhāvenaitad ahar adhvaryur māhendrasya stotram upākaroti
etāvad evaitad ahaḥ śilpaṃ kriyate
ahīnasaṃtatiṃ karoti
atha śvo bhūte tāyata ekaviṃśa ukthyo vairājasāmā
āgneyaś ca ṣoḍaśī cātigrāhyau
anatigrāhyaḥ ṣoḍaśīty eka āhuḥ
ekaviṃśam etad ahar nyūṅkhyaṃ bhavati
virājāṃ vā pratipatsu nyūṅkhayanti śastre vety etad ekam
athāparaṃ prātaranuvāke nyūṅkhayanti haviṣkṛty ubhayeṣu prasthiteṣu māhendrasyāśrāvaṇe
na tata ūrdhvaṃ nyūṅkhayantīti
araṇīhasta etad ahar adhvaryur māhendrasya stotram upākaroti
tad udgātur dakṣiṇa ūrau manthati
taṃ jātaṃ sarva evābhihiṅkurvanti
tasya mīmāṃsā
gārhapatye 'nupraharet pratiṣṭhākāmānām āgnīdhre prajākāmānāṃ śāmitre paśukāmānām āhavanīye svargakāmānām iti
anādṛtya tad āhavanīya evānupraharati bhavataṃ naḥ samanasāv iti
prahṛtyābhijuhoti agnāv agniś carati praviṣṭa iti
etāvad evaitad ahaḥ śilpaṃ kriyate
ahīnasaṃtatiṃ karoti
atha śvo bhūte tāyate triṇava ukthyaḥ śākvarasāmā
aindro 'tigrāhyaḥ
adbhir etad ahar avakāmiśrābhir adhvaryur māhendrasya stotram upākaroti
tāsāṃ mīmāṃsā
cātvāle 'vanayed āstāve ninayet prokṣaṇīḥ kurvīta puroḍāśīyāni piṣṭāni saṃyauyād iti
anādṛtya tad udgātṛṣv adhīnā evaināḥ kuryāt
udgātāro haitābhir araṇyegeyānāṃ sāmnāṃ śucaṃ śamayanto manyante
tā u ced adhvaryave prabrūyur apo 'bhyavaharatety eva brūyād iti
etāvad evaitad ahaḥ śilpaṃ kriyate
ahīnasaṃtatiṃ karoti
atha śvo bhūte tāyate trayastriṃśa ukthyo raivatasāmā
sauryo 'tigrāhyaḥ
adbhir evaitad ahar dūrvāmiśrābhir adhvaryur māhendrasya stotram upākaroti
tāsām uktā mīmāṃsā
svayamṛtuyājam evaitad ahar bhavati
naitad ahar anyonyasyartuyājaṃ yajanti
sa yatrāha adhvaryū yajatam iti tad adhvaryū jaghanena havirdhāne upaviśya svayamṛtuyājaṃ yajato ye3 yajāmahe aśvinādhvaryū ādhvaryavād ṛtunā somaṃ pibatām arvāñcam adya yayyaṃ nṛvāhaṇam rathaṃ yuñjāthām iha vāṃ vimocanaṃ pṛṅktaṃ havīṃṣi madhunā hi kaṃ gatam athā somaṃ pibataṃ vājinīvasū ṛtunā somaṃ pibatām vau3ṣat iti
sa yatrāha gṛhapate yajeti tad gṛhapatir jaghanena gārhapatyam upaviśya svayamṛtuyājaṃ yajati ye3 yajāmahe agniṃ gṛhapatiṃ gārhapatyāt sugṛhapatayas tvayāgna ime sunvanto yajamānāḥ syuḥ sugṛhapatis tvam ebhiḥ sunvadbhir yajamānaiḥ syā agnir gṛhapatir gārhapatyāt ṛtunā somaṃ pibatu joṣy agne samidhaṃ joṣy āhutim joṣi brahma janyaṃ joṣi suṣṭutiṃ viśvebhir viśvāṁ ṛtunā vaso maha uśan devāṁ uśataḥ pāyayā haviḥ ṛtunā somaṃ pibatū vau3ṣaḍ iti
sāṃvāśinam etad ahar bhavati
uttarato vatsān dhārayanti dakṣiṇato mātṝḥ
māhendrasya stotre 'ntareṇa sadohavirdhāne saṃvāśya vatsān mātṛbhiḥ saṃsṛjanti
badhnanti vatsān
utsṛjanti mātṝḥ
māhendrasya stotram upākaroti
athāparāhṇa ukthyaparyāyeṣu śilpāni kriyante
pārucchepīr hotā śaṃsati
vālakhilyā maitrāvaruṇo viharati
vṛṣākapiṃ brāhmaṇācchaṃsī śaṃsaty evayāmarutam acchāvākaḥ
saṃtiṣṭhate pṛṣṭhyaḥ ṣaḍahaḥ
ahīnasaṃtatiṃ karoti
atha vasatīvarīḥ parihṛtya payāṃsi viśiṣyopavasanti
atha śvo bhūte caturviṃśaṃ chandomam upayanti bṛhatsāmānam
atha śvo bhūte catuścatvāriṃśaṃ chandomam upayanti rathaṃtarasāmānam
atha śvo bhūte 'ṣṭācatvāriṃśaṃ chandomam upayanti bṛhatsāmānam
atha śvo bhūte caturviṃśam agniṣṭomam upayanti rathaṃtarasāmānam
avivākyam etad ahar bhavati
naitad ahar anyonyasmā upahatāya vyāhuḥ
gāthayā vā nārāśaṃsyā vā vibrūyād iti
tad u vā āhur na vai yajñaḥ saṃtiṣṭhate yan na vibrūyād iti
vibrūyād iti vai no brāhmaṇaṃ bhavati
naitad ādriyeta
nādriyeteti sthitiḥ
ananuṣṭubham etad ahar bhavati
nānuṣṭubho 'dhīyate
te ced anuṣṭubha uddharerann adhvaryur anuṣṭubha uddharet
amūr yā upa sūrye yābhir vā sūryaḥ saha tā no hinvantv adhvaram ity etayā sauryā gāyatryā vasatīvarīr gṛhṇīyāt
hṛde tvā manase tvety apoddhṛtyaitām anyayā saumyā gāyatryā rājānam upāvaharet
viṣṇo tvaṃ no antama ity apoddhṛtyaitām anyayā vaiṣṇavyā gāyatryā rājānam upatiṣṭheta
sa u ced avidvān anuṣṭubham abhivyāharati atyakramiṣam iti hotre prāha
hotānāptasyāpayitā
hotāsya tad akṣarair apivayati
sa u cen manyetāmitakāmo vā aham asmi yad ṛṅmayaṃ vede yajurmayam eva tad yāv evākṣaryau vedau tau saṃpādayetām iti naitad ādriyeta
nādriyeteti sthitiḥ
saṃtiṣṭhata eṣa caturviṃśo 'gniṣṭomo rathaṃtarasāmā
tasmin saṃsthite samiddhārā yanti
āhṛtya samidha āgnīdhrīye saṃnyasyanti
teṣu samanvārabdheṣv āhavanīye sruvāhutiṃ juhoti prajāpataye svāheti manasā
atha sadaḥ prasarpanti tūṣṇīṃstomāya
samprasṛptān viditvādhvaryur manasaiva prāṅ drutvā manasemāṃ pātraṃ kṛtvā manasānyaṃ grahaṃ prajāpataye gṛhṇāti upayāmagṛhīto 'si prajāpataye tvā juṣṭaṃ gṛhṇāmīti
yad idaṃ kiṃ ca tad iti manasā parimṛjya sādayati eṣa te yoniḥ prajāpataye tveti
athāpa upaspṛśya barhiṣī ādāya vācaṃyamaḥ pratyaṅ drutvā manasaiva stotram upākaroti
manasā prasauti
manasā prastauti
manasodgāyati
manasā pratiharati
manasā hotre eṣottameti prāhuḥ
manasā hotāhvayate
manasādhvaryuḥ pratyāhvayate
manasā śaṃsati
manasā pratigṛṇāti
yadaitasya mānasasya śastrasya pāram ety atha hotoccaiś caturhotṝn vyācaṣṭe
tasmā adhvaryuḥ pratigṛṇāti
oṃ hotas tathā hotaḥ satyaṃ hotar arātsma hotar iti
yady u vai hotā nādhyety anya u hotrāśaṃsī śaṃsati
tasmā u pratiprasthātā pratigṛṇāti
yadaiteṣāṃ pāraṃ yanty athādhvaryur manasaiva prāṅ drutvā manasaiva taṃ graham upodyacchate
manasāśrāvayati
manasā pratyāśrāvayati
manasā vaṣaṭkṛtānuvaṣaṭkṛte hutvā harati bhakṣam
manasā samupahūya bhakṣayanti
manasā nirṇijya pātraṃ prayacchati
saṃtiṣṭhata eṣa tūṣṇīṃstomaḥ
athartvijo vipṛcchati adhivṛkṣasūrye vācaṃ visrakṣyadhvā3i nakṣatreṣū3 iti
adhivṛkṣasūrya iti vai no brāhmaṇaṃ bhavati
te 'dhivṛkṣasūrya eva vācaṃ visṛjante
tān atraivāsīnān pariśrayanti
patnīśāle patnīḥ pariśrayanti
athānatisarpantāv adhvaryū dhiṣṇiyān barhirbhyām audumbarīṃ samanvārabhete iha dhṛtir iha vidhṛtir iha rantir iha ramatir iti
te yathāsamuditaṃ vācaṃ visṛjante
athātaḥ sarpaṇasyaiva mīmāṃsā
dakṣiṇasya havirdhānasyādho'dho 'kṣaṃ sarpeyuḥ
etena ha vai sarpāḥ sasṛpuḥ
tato vai te jīrṇās tanūr apāghnateti
tad u vā āhur yo vā apathena pratipadyate sthāṇuṃ vā hanti gartaṃ vā patati bhreṣaṃ sa nyeti
vaṣaṭkārapathenaiva sarpeyuḥ
eṣa vāva svargyaḥ panthā yad vaṣaṭkārapatha iti
tad u vā āhuḥ parāṅ iva vā eṣo 'śāntaḥ panthā yad vaṣaṭkārapathaḥ
adhvaryupathenaiva sarpeyur eṣa vā arvācaḥ parācaḥ svargyaḥ panthā yad adhvaryupatha iti
te 'dhvaryupathenaiva sarpanti
teṣu samanvārabdheṣv āhavanīye sruvāhutiṃ juhoti
upasṛjan mātre vatsam dhārayan dharuṇo dhayan
rāyaspoṣam iṣam ūrjam asmāsu dīdharat svāheti
samutkramya cātvāladeśe japanti vāg aitu vāg upaitu vāṅ mopaitu vāc yad akarma yan nākarma yad atyagāma yan nātyagāma yad atyarīricāma yan nātyarīricāma prajāpatau prajāpatiṃ tat pitaram apyetv iti
tad vācy antataḥ pratitiṣṭhanti
teṣāṃ ya eva prāyaṇīyo 'tirātraḥ sa udayanīyaḥ
sattrād udavasāya jyotiṣṭomenāgniṣṭomena catuṣṭomena pṛṣṭhaśamanīyena sahasradakṣiṇenaikaiko yajeta
athāto grahakﾱpter eva mīmāṃsā
aindravāyavāgraṃ prathamam ahaḥ
śukrāgraṃ dvitīyam
āgrayaṇāgraṃ tṛtīyaṃ ca caturthaṃ ca
aindravāyavāgraṃ pañcamam ahaḥ
śukrāgraṃ ṣaṣṭhaṃ ca saptamaṃ ca
āgrayaṇāgram aṣṭamam ahaḥ
aindravāyavāgre navamadaśame
iti nvā adhvaryutaḥ
atha chandogabahvṛcataḥ
gāyatrīprātaḥsavanaḥ prathamas trirātras triṣṭuṅmādhyaṃdino jagattṛtīyasavanaḥ
jagatprātaḥsavano dvitīyas trirātro gāyatrīmādhyaṃdinas triṣṭuptṛtīyasavanaḥ
triṣṭupprātaḥsavanas tṛtīyas trirātro jaganmādhyaṃdino gāyatrītṛtīyasavana iti
tasmāt sacchandasa upayanti
athātaḥ paśukﾱpter eva mīmāṃsā
aindrāgnāḥ paśavaḥ syur ity eka āhuḥ
agner ayaṃ loko vāyor antarikṣam asāv indrasya
yad aindrāgnaḥ paśur bhavati vāyavyo vasāhoma imān eva tal lokān prīṇanta eṣu lokeṣu pratitiṣṭhanto yanti
atha ye 'naindrāgnān pratipadyante yathā śreyase 'nāhṛtya pāpīyasa āharanti tādṛk tat
tasmād aindrāgnāḥ paśavaḥ syur ity etad ekam
atirātrapaśavo 'bhito madhya aindrāgnāḥ
ekādaśinā abhito madhya aindrāgnāḥ
sarvāgneyā eva syur ity etad ekam
sarvaindrā eva syur ity etad ekam
sarvaprājāpatyā eva syur ity etad ekam
sarvaikādaśinā eva syur ity etad aparam
teṣāṃ sarvaikādaśinair yatāṃ prasiddham eva prathame 'hani prathamām ekādaśinīm ālabhante
āgneyasya vāruṇam upālambhyaṃ kurvanti
tathāsyaitāni daśa madhyamāny ahāny anatiricyamānāḥ paśavo 'nubhavanti
prasiddham evottame 'hany uttamām ekādaśinīm ālabhante
āgneyasya vā vāruṇasya vā vaiśvadevam upālambhyaṃ kurvanti
tad u vā āhur yad dvādaśa dīkṣā dvādaśopasado dvādaśāhaṃ prasutāḥ katham asyaitāny ahānīṣṭāny āprītāni paśumanti bhavantīti
tisra ekādaśinyo 'gnīṣomīyo vaiśvadevo 'nūbandhyā
ṣaṭtriṃśatam ete paśavaḥ ṣaṭtriṃśatam etāny ahāni
evam asyaitāny ahānīṣṭāny āprītāni paśumanti bhavantīti
tad u vā āhur yad dvādaśa dīkṣā dvādaśopasado dvādaśāhaṃ prasutāḥ kathaṃ dvādaśāhena saṃvatsara āpyata iti
dvādaśa paurṇamāsyo dvādaśāṣṭakā dvādaśāmāvāsyāḥ
etāni ha vai saṃvatsarasya varṣiṣṭhāny ahāni
etāny anu saṃvatsara āpyate
samāpto dvādaśāhaḥ
samāptaḥ saṃvatsarakāmaḥ
evaṃ dvādaśāhena saṃvatsara āpyate
saṃvatsarāya dīkṣiṣyamāṇāḥ samavasyanti
taddha smaitat pūrve saṃvatsaraṃ samavasāyāsate 'nyonyasyānūktaṃ ca mānuṣaṃ ca vijijñāsamānāḥ
uto hy ekaḥ śamarathasya kartā bhavati
te caturahe purastān māghyai paurṇamāsyai dīkṣante
teṣām ekāṣṭakāyāṃ krayaḥ sampadyate
iti nu yadi samām avijñāya dīkṣante
yady u vā etasyām evaikāṣṭakāyāṃ samāṃ vijijñāsante caturaha eva purastāt phālgunyai vā caitryai vā paurṇamāsyai dīkṣante
teṣām aparapakṣasyāṣṭamyāṃ krayaḥ sampadyate
tenaikāṣṭakāṃ na chambatkurvanti
teṣāṃ pūrvapakṣe sutyā sampadyate
pūrvapakṣaṃ māsā abhisaṃpadyante
pūrvapakṣe prasavaḥ pūrvapakṣe vaiṣuvataṃ pūrvapakṣa utthānam
samānaṃ dvādaśāhikaṃ karma
tathaiva ṣaṣṭhyām upasady uttaravediṃ saṃnivapanti yady anagnicityaṃ bhavati
atha yadi sāgnicityaṃ prathamāyām evopasady uttaravediṃ saṃnivapanti
teṣāṃ dvādaśa dīkṣā dvādaśopasadaḥ saṃvatsaraṃ prasutāḥ
na saṃvatsare 'gniṃ cinvītety eka āhuḥ
cinvata u haike
prasiddhena karmaṇopavasathād yanti
teṣāṃ prasiddhaṃ jyotiṣṭomo vaiśvānaraḥ prāyaṇīyo 'tirātraḥ saṃtiṣṭhate
tasmin saṃsthite caturviṃśam ukthyam ārambhaṇīyam ubhayasāmānam upayanti
athābhiplavaṃ ṣaḍaham upayanti
jyotir agniṣṭomo gaur ukthya āyur ukthyo gaur ukthya āyur ukthyo jyotir agniṣṭomaḥ
taṃ catur upayanti
rathaṃtaraṃ bṛhad rathaṃtaraṃ bṛhad iti viparyāsaṃ pṛṣṭhe bhavataḥ
pṛṣṭhyaḥ ṣaḍahaḥ
sa māsaḥ
tenaivaṃ sampannena pañca māsān yanti
athaitaṃ ṣaṣṭhaṃ māsaṃ sambhāryaṃ saṃbharanti
trayo 'bhiplavāḥ ṣaḍahās tāny aṣṭādaśāhāni
prāyaṇīyārambhaṇīyau
tāni viṃśatir ahāni
pṛṣṭhyaḥ ṣaḍaho 'bhijit trayaḥ paraḥsāmānaḥ
sa māsaḥ
atha vaiṣuvatam
athaitaṃ vaiṣuvate 'hany ekaviṃśam agniṣṭomam upayanti bṛhatsāmānam
tasya sauryo 'tigrāhyaḥ sauryaḥ paśur upālambhyaḥ
taddhaitad eke divaivaitenāhnā pratipadyanta udita āditye divākīrtyam ahar iti vadantaḥ
yathaivānyeṣām ahnām evam upākuryād iti maudgalyaḥ
tasya mahādivākīrtyaṃ hotuḥ pṛṣṭhaṃ vikarṇaṃ brahmasāmaṃ bhāso 'gniṣṭomaḥ
athordhvaṃ vaiṣuvatāt trīn āvṛttān svarān upayanti
atha viśvajitam upayanti
athāvṛttaṃ pṛṣṭhyaṃ ṣaḍaham upayanti
trayastriṃśaprabhṛtyāgrayaṇāgram etad ahar bhavati
athāvṛttam evābhiplavaṃ ṣaḍaham upayanti
jyotir agniṣṭoma āyur ukthyo gaur ukthya āyur ukthyo gaur ukthyo jyotir evāgniṣṭomaḥ
taṃ tathaiva catur upayanti
bṛhad rathaṃtaraṃ bṛhad rathaṃtaram iti viparyāsaṃ pṛṣṭhe bhavataḥ
pṛṣṭhyaḥ ṣaḍahaḥ purastāt
sa māsaḥ
tenaivaṃ sampannena pañca māsān yanti
athaitaṃ ṣaṣṭhaṃ māsaṃ sambhāryaṃ saṃbharanti
dvāv abhiplavau ṣaḍahau tāni dvādaśāhāni
goāyuṣī tāni caturdaśa
catvāry ūrdhvaṃ vaiṣuvatāt tāny aṣṭādaśa
daśarātro mahāvrataṃ cātirātraś ca
sa māsaḥ
tad etan māsipṛṣṭhaṃ gavāmayanam
anutsargaṃ bṛhadrathaṃtarābhyām itvottame māsi sakṛt pṛṣṭhāny upeyuḥ
tad dvitīyaṃ gavāmayanam
daśamāsyaṃ tṛtīyam
abhiplavāś cākṣīyanti ca tad aṅgirasāmayanam
pṛṣṭhyāś cākṣīyanti ca tad ādityānām ayanam
agniṣṭomāś cākṣīyanti ca tat prajāpater ayanam
prāyaṇīyodayanīyāv abhito madhye 'gniṣṭomās tad dvitīyaṃ prajāpaterayanam
sarvāgniṣṭomā eva syur iti tat tṛtīyaṃ prajāpaterayanam
athāto grahakﾱpter eva mīmāṃsā
taddhaitad eke sārasvatavaiṣṇavau grahau gṛhṇanti prāyaṇīyād evāgre 'tirātrād odayanīyāt vāg vai sarasvatī yajño viṣṇus te vācaṃ caiva yajñaṃ ca madhyataḥ parigṛhyānārtā udṛcaṃ gamiṣyāma iti vadantaḥ
tad u vā āhur yad vācā yajñas tāyate tena sarasvaty āptā yad u yajñas tena viṣṇuḥ
na vai no brāhmaṇaṃ bhavati
sārasvatavaiṣṇavau grahau gṛhṇīyād iti naitad ādriyeta
nādriyeteti sthitiḥ
athāto 'ṃśvadābhyayor eva grahaṇam
prāyaṇīye 'dābhyaṃ gṛhṇīyād aṃśuṃ vaiṣuvate 'dābhyaṃ mahāvrata ubhau prāyaṇīya ubhau vaiṣuvata ubhau mahāvrate
yatra kva caivainau gṛhṇīyād ity etad aparam
athātaḥ paraḥsāmnām eva grahaṇam
te vā ete paraḥsāmānaḥ purastād vaiṣuvatāt tryaham anvaham itaḥ parāñco gṛhyante upayāmagṛhīto 'si adbhyas tvauṣadhībhyo juṣṭaṃ gṛhṇāmi upayāmagṛhīto 'si oṣadhībhyas tvā prajābhyo juṣṭaṃ gṛhṇāmi upayāmagṛhīto 'si prajābhyas tvā prajāpataye juṣṭaṃ gṛhṇāmīti
atha vaiṣuvate 'hni śukrāgrā grahā gṛhyante
samānaṃ karmāgrayaṇād grahāt
āgrayaṇaṃ gṛhītvā trīn paraḥsāmno gṛhṇāti upayāmagṛhīto 'si adbhyas tvauṣadhībhyo juṣṭaṃ gṛhṇāmi upayāmagṛhīto 'si oṣadhībhyas tvā prajābhyo juṣṭaṃ gṛhṇāmi upayāmagṛhīto 'si prajābhyas tvā prajāpataye juṣṭaṃ gṛhṇāmīti
atha sauryarcā sauryam atigrāhyaṃ gṛhṇāti
taraṇir viśvadarśata ity anudrutyopayāmagṛhīto 'si sūryāya tvā bhrājasvate juṣṭaṃ gṛhṇāmīti
parimṛjya sādayaty eṣa te yoniḥ sūryāya tvā bhrājasvata iti
athāvṛttān gṛhṇāty upayāmagṛhīto 'si prajābhyas tvā prajāpataye juṣṭaṃ gṛhṇāmy upayāmagṛhīto 'si oṣadhībhyas tvā prajābhyo juṣṭaṃ gṛhṇāmy upayāmagṛhīto 'si adbhyas tvauṣadhībhyo juṣṭaṃ gṛhṇāmīti
saptaitad ahar atigrāhyā gṛhyanta iti brāhmaṇam
athordhvaṃ vaiṣuvatāt tryaham anvaham āvṛttān eva gṛhṇāti vaiśvakarmaṇādityābhyāṃ viparyāsam
upayāmagṛhīto 'si prajābhyas tvā prajāpataye juṣṭaṃ gṛhṇāmīti
atha vaiśvakarmaṇam
viśvakarman haviṣā vāvṛdhāna ity anudrutyopayāmagṛhīto 'si oṣadhībhyas tvā prajābhyo juṣṭaṃ gṛhṇāmīti
athādityam
aditir na uruṣyatv ity anudrutyopayāmagṛhīto 'si adbhyas tvauṣadhībhyo juṣṭaṃ gṛhṇāmīti
atha vaiśvakarmaṇam
athādityam
athordhvaṃ tryahād vaiśvakarmaṇādityābhyām eva viparyāsam ety ā mahāvratāt
tāv ubhau saha mahāvrate gṛhyete
athaitaṃ mahāvratīye 'hni prājāpatyam atigrāhyaṃ gṛhṇāti
tve kratum api vṛñjanti viśva ity anudrutyopayāmagṛhīto 'si prajāpataye tvā juṣṭaṃ gṛhṇāmīti
parimṛjya sādayaty eṣa te yoniḥ prajāpataye tveti
athātaḥ paśukﾱpter eva mīmāṃsā
uktaindrāgnānāṃ praśaṃsā
atirātrapaśavo 'bhito madhya aindrāgnāḥ
aikādaśinā abhito madhya aindrāgnāḥ
sarvāgneyā eva syur ity etad ekam
sarvaindrāgnā eva syur ity etad ekam
sarvaprājāpatyā eva syur ity etad ekam
sarvaikādaśinā eva syur ity etad aparam
teṣāṃ sarvaikādaśinair yatāṃ prasiddham evottamasya daśarātrasya tṛtīye 'han saptadaśa ukthya ekādaśiny āpyate
tasya navāhāny apaśūny atiricyante
teṣv etān nava brāhmaṇavataḥ paśūn ālabhante vaiṣṇavaṃ vāmanam ity etān
teṣām evaṃ yatāṃ bārhaspatyo vaiṣuvate savanīyaḥ sampadyate
tasya sauryam upālambhyaṃ kurvanti
yady u vā etān nava brāhmaṇavataḥ paśūn na vindanti navaitāni madhyamāni sāṃvatsarikāṇy ahāny aindrāgnapaśūni kurvanti
teṣām evaṃ yatām aindrāgno vaiṣuvate savanīyaḥ sampadyate
tasya sauryam upālambhyaṃ kurvanti
sāvitro mahāvrate
tasya prājāpatyas tūpara aindraś carṣabha upālambhyau bhavataḥ
śvo mahāvratam ity upakalpayate 'parimitān rathān aparimitān dundubhīṃs tāvata uv evājisṛtaś carma ceḍasaṃvartaṃ ca bhūmidundubhim ārṣabhaṃ carma salāṅgūlaṃ brāhmaṇaṃ ca śūdraṃ cārdraṃ ca carmakartam
pleṅkhaṃ hotā kūrcāv adhvaryur bṛsīr hotrakā audumbarīm udgātāsandīm upakalpayate
vāṇaṃ ca śatatantum āghāṭīḥ piñcholāḥ karkarīkā iti tad u patnayaḥ
kaṭaparivāraṃ ca mithunau cāparimitāś ca dāsyas tāvata uv evodakumbhān
athaitaṃ mahāvratīye 'hni pañcaviṃśam agniṣṭomam upayanti rathaṃtarasāmānam
samānaṃ karmā māhendrād grahāt
māhendraṃ grahaṃ gṛhītvāthaitān saṃbhārān āyātayati
jaghanenāgnīdhraṃ gartaṃ khānayitvārṣabheṇa krūracarmaṇottaralomnābhivighnanti
tasya lāṅgūlam utkhidya hantānūpatiṣṭhate
atraitān dundubhīn anudiśam āsañjayati
tān āhananair anāghnanta ete hantāro 'nūpatiṣṭhante
athaite rathāḥ samantaṃ devayajanaṃ parītyottaratas tiṣṭhanti
teṣāṃ tisṛdhanvī rājaputro mukhyo bhavati
tasmā agreṇāgnīdhram iḍasaṃvarte carmakartaṃ vyavāsyati
taṃ kāla eva śastryātṛṇatti
athaitau brāhmaṇaś ca śūdraś cāntareṇa sadohavirdhāne tiṣṭhata ārdraṃ carmakartam ādāya
pleṅkhaṃ hotāsajjate
kūrcāv adhvaryur upastṛṇīte bṛsīr hotrakāḥ
audumbarīm udgātāsandīm ārohati
ādatte vāṇaṃ śatatantum
āghāṭībhiḥ piñcholābhiḥ karkarīkābhir ity udgātāraṃ patnayaḥ paryupaviśanti
atha dakṣiṇe vedyante kaṭaparivāre mithunau saṃpravādayataḥ
athaitā dāsya udakumbhān adhinidhāya mārjālīyaṃ paryupaviśanti
athādhvaryuḥ kūrcayor āsīno māhendrasya stotram upākaroti
stuvate māhendrāya
prastute sāmni saṃpraiṣam āha ājisṛta ājiṃ dhāvata dundubhīn samāghnata abhiṣotāro 'bhiṣuṇuta agnīd āśiraṃ vinayolūkhalam udvādaya pratiprasthātaḥ saumyasya viddhi iti
yathāsaṃpraiṣaṃ te kurvanti
dhāvanty ājisṛtaḥ
āghnanti dundubhīn
sampravadanti vācaḥ
āghāṭībhiḥ piñcholābhiḥ karkarīkābhir ity udgātāraṃ patnaya upagāyanti
bhadram u nāma sāmāsti
tad u vācopagīyate
athaiṣa tisṛdhanvī rājaputraś carmāvabhinatti
taṃ brāhmaṇo 'nūpatiṣṭhate māparātsīr mātivyātsīr iti
tat tathaiva tribhir antarhitam avabhinatti
athaitau brāhmaṇaś ca śūdraś cārdre carmakarte vyāyacchete ime 'rātsur ime subhūtam akran iti brāhmaṇaḥ
ima udvāsīkāriṇa ime durbhūtam akran iti vṛṣalaḥ
brāhmaṇaḥ saṃjayati
naśyati vṛṣalaḥ
saṃvartete mithunau
athaitā dāsya udakumbhān adhinidhāya mārjālīyaṃ parinṛtyanty upasthān upahatya dakṣiṇān pado nighnantīr idaṃmadhuṃ gāyantyaḥ
tāsāṃ sakṛtparītānāṃ prathamāṃ vācayati
gāva eva surabhayo gāvo guggulugandhayaḥ
gāvo ghṛtasya mātaras tā iha santu bhūyasīr haimahāṁ idaṃ madhv iti
upasthān upahatya dakṣiṇān eva pado nighnanti
dvitīyaṃ parītānāṃ prathamām eva vācayati
nanu gāvo maṅkīrasya gaṅgāyā udakaṃ papuḥ
papuḥ sarasvatyai nadyai tāḥ prācīr ujjagāhire hai mahāṁ idaṃ madhv iti
upasthān upahatya dakṣiṇān eva pado nighnanti
tṛtīyaṃ parītānāṃ prathamām eva vācayati
yadā rākhandyau vadato grāmyaṃ maṅkīradāśakau
kṣemādhyavasyato grāme nānaḍvāṃs tapyate vahan haimahāṁ idaṃ madhv iti
athainā uttareṇa mārjālīyaṃ tiṣṭhantyo vācayati
idam eva madhu sāragham ayaṃ somaḥ suto bṛhat
tam indra paritātṛpīr haimahāṁ idaṃ madhv iti
tā ata ūrdhvam idaṃ madhv idaṃ madhv idaṃ madhv ity eva pariyanti
teṣāṃ ya eva prāyaṇīyo 'tirātraḥ sa udayanīyaḥ
sattrād udavasāya jyotiṣṭomenāgniṣṭomena catuṣṭomena pṛṣṭhaśamanīyena sahasradakṣiṇenaikaiko yajeta
svargakāmo dvirātrāya dīkṣate
tasyāparimitā dīkṣā dvādaśopasadaḥ
sa tathā rājānaṃ krīṇāti yathā manyate dvirātrasya me sato 'māvāsyāyā upavasathīye 'han pūrvam ahaḥ sampatsyata uttarasminn uttaram iti
tasya tathā sampadyate
abhiplavaḥ pūrvam ahar bhavati gatir uttaram
jyotiṣṭomo 'gniṣṭomaḥ pūrvam ahar bhavati
tejas tenāvarunddhe
sarvastomo 'tirātra uttaram
sarvasyāptyai sarvasyāvaruddhyai
gāyatraṃ pūrve 'han sāma bhavati
traiṣṭubham uttare
rathaṃtaraṃ pūrve 'han sāma bhavati
bṛhad uttare
vaikhānasaṃ pūrve 'han sāma bhavati
ṣoḍaśy uttare
haviṣmannidhanaṃ pūrvam ahar bhavati
haviṣkṛnnidhanam uttaram
nānaivārdhamāsayor bhavato nānāvīrye bhavata iti brāhmaṇam
saṃtiṣṭhate dvirātraḥ
trirātreṇa yakṣyamāṇo bhavati
sa upakalpayate sahasram
tasminn unnato vehad vāmana iti bhavanti
athāsyaiṣā sahasratamy anyataenī kaṇḍūkṛtopakﾱptā bhavati
dīkṣate
rohiṇyā piṅgalayaikahāyanyā somaṃ krīṇāti
dvādaśopasadaḥ
tāyate prathame 'hann agniṣṭomaḥ
tasya trivṛt prātaḥsavanaṃ pañcadaśaṃ mādhyaṃdinaṃ savanaṃ saptadaśaṃ tṛtīyasavanam
sa dākṣiṇāni hutvāgnīdhre sruvāhutiṃ juhoti tvaṃ sahasram ānaya
unnata ud valasyābhinas tvacam
sā mā sahasra ābhaja prajayā paśubhiḥ saha punar māviśatād rayir iti
unnata eteṣāṃ trayāṇāṃ triṃśacchatānāṃ prathamo nīyate
ahīnasaṃtatiṃ karoti
tāyate dvitīye 'hany ukthyaḥ
tasya pañcadaśaṃ prātaḥsavanaṃ saptadaśaṃ mādhyaṃdinaṃ savanam ekaviṃśaṃ tṛtīyasavanam
sa dākṣiṇāni hutvāgnīdhre sruvāhutiṃ juhoti ūrg asy āṅgirasy ūrṇamradā ūrjaṃ me yaccha pāhi mā mā hiṃsīḥ sā mā sahasra ābhaja prajayā paśubhiḥ saha punar māviśatād rayir iti
vehad eteṣāṃ trayāṇāṃ triṃśacchatānāṃ prathamā nīyate
ahīnasaṃtatiṃ karoti
tāyate tṛtīye 'hann atirātraḥ
tasya saptadaśaṃ prātaḥsavanam ekaviṃśaṃ mādhyaṃdinaṃ savanaṃ triṇava ārbhavaḥ pavamānas trayastriṃśam agniṣṭomasāmaikaviṃśāny ukthāni saṣoḍaśikāni
ṣoḍaśaṃ prathamaṃ rātrisāma pañcadaśānītarāṇi trivṛd rāthaṃtaraḥ sandhiḥ
sa dākṣiṇāni hutvāgnīdhre sruvāhutiṃ juhoti tvaṃ sahasrasya pratiṣṭhāsi vaiṣṇavo vāmanas tvam
sā mā sahasra ābhaja prajayā paśubhiḥ saha punar māviśatād rayir iti
vāmana eteṣāṃ trayāṇāṃ catvāriṃśacchatānāṃ prathamo nīyate
nātrāhīnasaṃtatiṃ karoti
athaitāṃ sahasratamīm uttareṇāgnīdhraṃ paryāṇīyāhavanīyasyānte droṇakalaśam avaghrāpayed ājighra kalaśaṃ mahi urudhārā payasvati ā tvā viśantv indavaḥ samudram iva sindhavaḥ
sā mā sahasra ābhaja prajayā paśubhiḥ saha punar māviśatād rayir iti
prajayaivainaṃ paśubhī rayyā samardhayati prajāvān paśumān rayimān bhavati ya evaṃ veda iti brāhmaṇam
atha vai bhavati
tayā sahāgnīdhraṃ paretya purastāt pratīcyāṃ tiṣṭhantyāṃ juhuyād iti
sa tayā sahāgnīdhraṃ paretya purastāt pratīcyāṃ tiṣṭhantyāṃ juhoty ubhā jigyathur na parājayethe na parājigye kataraś canainoḥ
indraś ca viṣṇo yad apaspṛdhethām tredhā sahasraṃ vi tad airayethām iti
tredhāvibhaktaṃ vai trirātre sahasram
sāhasrīm evaināṃ karoti
sahasrasyaivaināṃ mātrāṃ karotīti brāhmaṇam
athāsyai rūpāṇi juhoty añjyetāyai svāhā kṛṣṇāyai svāhā śvetāyai svāheti
athāsyā upotthāya nāmabhir dakṣiṇaṃ karṇam ājapatīḍe rante 'dite sarasvati priye preyasi mahi viśruti etāni te aghniye nāmāni sukṛtaṃ mā deveṣu brūtād iti
devebhya evainam āvedayaty anv enaṃ devā budhyante iti brāhmaṇam
athaitāṃ sahasratamīm antareṇa cātvālotkarāv udīcīṃ nīyamānām anumantrayate sā mā suvargaṃ lokaṃ gamaya sā mā jyotiṣmantaṃ lokaṃ gamaya sā mā sarvān puṇyān lokān gamaya sā mā pratiṣṭhāṃ gamaya prajayā paśubhiḥ saha punar māviśatād rayir iti
prajayaivainaṃ paśubhī rayyāṃ pratiṣṭhāpayati
prajāvān paśumān rayimān bhavati ya evaṃ veda iti brāhmaṇam
atha vai bhavati
tām agnīdhe vā brahmaṇe vā hotre vodgātre vādhvaryave vā dadyāt
sahasram asya sā dattā bhavati sahasram asya pratigṛhītaṃ bhavatīti brāhmaṇam
atha vai bhavati
yas tām avidvān pratigṛhṇāti tāṃ pratigṛhṇīyād ekāsi na sahasram ekāṃ tvā bhūtāṃ pratigṛhṇāmi na sahasram ekā mā bhūtāviśa mā sahasram iti
ekām evaināṃ bhūtāṃ pratigṛhṇāti na sahasraṃ ya evaṃ veda iti brāhmaṇam
atha vai bhavati
syonāsi suṣadā suśevā syonā māviśa suṣadā māviśa suśevā māviśa ity āha
syonaivainaṃ suṣadā suśevā bhūtāviśati nainaṃ hinastīti brāhmaṇam
atha vai bhavati
brahmavādino vadanti sahasraṃ sahasratamy anvetī3 sahasratamīṃ sahasrā3m iti
yat prācīm utsṛjet sahasraṃ sahasratamy anviyāt
tat sahasram aprajñātram
suvargaṃ lokaṃ na prajānīyāt
pratīcīm utsṛjati
tāṃ sahasram anu paryāvartate
sā prajānatī suvargaṃ lokam eti
yajamānam abhyutsṛjatīti
tāṃ purastāt pratīcīṃ yajamānam abhyutsṛjati
kṣipre sahasraṃ prajāyata uttamā nīyate prathamā devān gacchatīti brāhmaṇam
tena haitena rauhiṇeyaḥ krothuniḥ kaulāśvo yāska ṛtumukheṣu vihṛteneje
atho hājagāma maśako gārgya āruṇer antevāsī
sa ha saṃsthām adṛṣṭvovāca nanu mata ekāhā3ṃ iti
neti hainaṃ pratyuvāca
taṃ hopeyāya
tasmā u hainaṃ sa uvāca
tena ha sma samastenaiva yajate
tam etaṃ gargatrirātra ity ācakṣate
caturo vīrān avarurutsamānaś catūrātrāya dīkṣate
tasyāparimitā dīkṣā dvādaśopasadaḥ
tasyāhāny agniṣṭomā evaite caturviṃśāḥ pavamānā udyatstomāḥ syur ity etad ekam
eko 'gniṣṭomo dvāv ukthyāv athātirātraḥ
chandogān nu sāmavikalpaṃ pṛccheyur ity etad aparam
atriṃ śraddhādevaṃ yajamānaṃ catvāri vīryāṇi nopānaman teja indriyaṃ brahmavarcasam annādyam iti
etān kāmān avarurutsamānaś catūrātrāya dīkṣate
tasyāparimitā dīkṣā dvādaśopasadaḥ
tasyāhāny agniṣṭomā evaite catuṣṭomāḥ syur ity etad ekam
eko 'gniṣṭomo dvāv ukthyāv athātirātraḥ
chandogān nu sāmavikalpaṃ pṛccheyur ity etad aparam
puṣṭikāmaś catūrātrāya dīkṣate
tasyāparimitā dīkṣā dvādaśopasadaḥ
atha vai bhavati
puroḍāśinya upasado bhavantīti
prathame catūrātra āgneya ājya āgneyam aṣṭākapālaṃ sāyaṃ prātar anvavadhāya juhoti
dvitīye catūrātre saumya ājye saumyaṃ catuṣkapālaṃ sāyaṃ prātar anvavadhāya juhoti
tṛtīye catūrātre vaiṣṇava ājye vaiṣṇavaṃ trikapālaṃ sāyaṃ prātar anvavadhāya juhoti
tasya trivṛtsaptadaśau viparyāsaṃ stomau bhavataḥ
prāṇo vai trivṛd annam
saptadaśaḥ prajāpatiḥ
prāṇāc ca khalu vā idam annādyāc ca parigṛhya prajāpatiḥ prājāyata
prāṇāc caivaitad annādyāc ca parigṛhya yajamānaḥ prajāyate
tasyāhāny agniṣṭomā evaite catustriṃśapavamānāḥ syur ity etad ekam
eko 'gniṣṭomo dvāv ukthyāv athātirātraḥ
chandogān nu sāmavikalpaṃ pṛccheyur ity etad aparam
prajātikāmo vā vyāvṛtkāmo vā paśukāmo vā vāco vāntaṃ parijigāṃsan pañcarātrāya dīkṣate
tasyāparimitā dīkṣā dvādaśopasadaḥ
tasyāhāni trivṛd agniṣṭomaḥ pañcadaśa ukthyaḥ saptadaśa ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
sārasvatenāyanenaiṣyanto dvayīr gā upakalpayanta ṛṣabhaikādaśā anyā ṛṣabhaikaśatā anyāḥ
teṣām āśvatthī havirdhānaṃ cāgnīdhraṃ ca bhavataḥ
taddhi suvargyam
cakrīvatī bhavataḥ
ulūkhalabudhna eṣāṃ yūpo bhavati
te sarasvatyai jaghanyodake dīkṣante
teṣām ayam eva trivṛd agniṣṭomaḥ saṃtiṣṭhate
tasmin saṃsthite 'bhi yūpaṃ vahanty abhi dhiṣṇiyān haranty agniṣṭhe 'nasi samavaśamayante yad eṣāṃ samavaśamayitavyaṃ bhavati
te 'nenaiva pṛṣṭhyena ṣaḍahena pratipadyante
aharahaḥ śamyānyāse śamyānyāse yajamānā ākrośanto 'jyānim icchamānā yadā daśa śataṃ kurvanty athaikam utthānam
yadā śataṃ sahasraṃ kurvanty athaikam utthānam
yadaiṣāṃ pramīyeta yadā vā jīyerann athaikam utthānaṃ plākṣe vā prasravaṇe
athāto munyayanam ity ācakṣate
śramaṇaḥ khārīvivadhī sarasvatyai jaghanyodake 'gnaye vratapataye puroḍāśam aṣṭākapālaṃ nirvapati
sā prasiddheṣṭiḥ saṃtiṣṭhate
athaitāṃ savaneṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālam iti
tayā samastayā vā vihṛtayā vā pratipadyate
aharahaḥ śamyānyāse śamyānyāse yajamāna ākrośann ajyānim icchamāno yadainaṃ pratirādhnuvanti yadā vāsyaitaṃ khārīvivadham ācchindanty athaikam utthānaṃ plākṣe vā prasravaṇe
paśukāmaḥ saptarātrāya dīkṣate
tasyāparimitā dīkṣā dvādaśopasadaḥ
tasyāhāni trivṛd agniṣṭomaḥ pañcadaśa ukthyaḥ saptadaśa ukthya ekaviṃśa ukthyas triṇava ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
bṛhadrathaṃtare pūrveṣv ahaḥsūpetya pratyakṣaṃ viśvajiti pṛṣṭhāny upayanti
brahmavarcasakāmo 'ṣṭarātrāya dīkṣate
tasyāparimitā dīkṣā dvādaśopasadaḥ
tasyāhāni trivṛd agniṣṭomaḥ pañcadaśa ukthyaḥ saptadaśa ukthya ekaviṃśa ukthyas triṇava ukthyas trayastriṃśa ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
prajāsu vā kṣudyuktāsu jyogāmayāvī vā navarātrāya dīkṣate
tasyāparimitā dīkṣā dvādaśopasadaḥ
tasyāhāni jyotir gaur āyur ity etam eva tryahaṃ trir upayanti
teṣām āyuratirātra uttamam ahar bhavati
prajātikāmo vā vyāvṛtkāmo vābhicaran vābhicaryamāṇo vā daśarātrāya dīkṣiṣyamāṇo daśahotāraṃ hutvā daśarātrāya dīkṣate
tasyāparimitā dīkṣā dvādaśopasadaḥ
tasyāhāni trivṛd agniṣṭomo 'gniṣṭud āgneyīṣu bhavati
pañcadaśa ukthya aindrīṣu
trivṛd agniṣṭomo vaiśvadevīṣu
saptadaśo 'gniṣṭomaḥ prājāpatyāsu tīvrasomaḥ
ekaviṃśa ukthyaḥ saurīṣu
saptadaśo 'gniṣṭomaḥ prājāpatyāsūpahavyaḥ
triṇavāv agniṣṭomāv abhita aindrīṣu
trayastriṃśa ukthyo vaiśvadevīṣu
viśvajit sarvapṛṣṭho 'tirātraḥ
prajākāmā ekādaśarātrāya dīkṣante
tasyāparimitā dīkṣā dvādaśopasadaḥ
tasyāhāni jyotiratirātraḥ
pṛṣṭhyaḥ ṣaḍahaḥ
trayaś chandomāḥ
athātirātraḥ
athāhīnavidhiḥ pṛṣṭhyaḥ ṣaḍahaḥ
trayaś chandomāḥ
daśamam ahar
athātirātraḥ
athāyaṃ pauṇḍarīka ekādaśarātro 'yutadakṣiṇo 'śvasahasradakṣiṇaḥ
tasyāparimitā dīkṣā dvādaśopasadaḥ
tasyāhāny abhyāsaṅgyaḥ ṣaḍahaḥ
trayaś chandomāḥ
daśamam ahar
athātirātraḥ
anvahaṃ sahasraṃ sahasraṃ dadāti
uttame 'hany aśvasahasraṃ dadāti
athāto jyotirayanam ity ācakṣate
sa bharatadvādaśāha ity eka āhuḥ
dīkṣate
tasyāparimitā dīkṣā dvādaśopasadaḥ
tasyāhāni jyotiratirātraḥ
jyotiragniṣṭomaḥ
aṣṭau jyotīṃṣy ukthyāḥ
jyotir evāgniṣṭomaḥ
jyotir evātirātraḥ
ukto dvādaśāhaḥ
daśamaṃ cāhar atirātraṃ ca mahāvrataṃ vyavadadhāti
sa uv eva trayodaśarātraḥ
atha pūrvaś caturdaśarātraḥ
atirātraḥ
pṛṣṭhyaḥ ṣaḍahaḥ
pratyaṅ ṣaḍahaḥ
athātirātraḥ
athottaraś caturdaśarātraḥ
atirātraḥ
jyotir gaur āyur iti tryahaḥ
pṛṣṭhyaḥ ṣaḍahaḥ
pratyaṅ tryahaḥ
athātirātraḥ
atha pūrvaḥ pañcadaśarātraḥ
atirātraḥ
jyotir gaur āyur iti tryahaḥ
daśarātraḥ
athātirātraḥ
daśamaṃ cāhar atirātraṃ ca mahāvrataṃ vyavadadhāti
sa uv evābrāhmaṇaḥ ṣoḍaśarātraḥ
athottaraḥ pañcadaśarātraḥ
atirātraḥ
trivṛd agniṣṭomaḥ
jyotir gaur āyur iti tryahaḥ
pṛṣṭhyaḥ ṣaḍahaḥ
pratyaṅ tryahaḥ
athātirātraḥ
atha saptadaśarātraḥ
atirātraḥ
ekaḥ pañcāhaḥ
daśarātraḥ
athātirātraḥ
daśamaṃ cāhar atirātraṃ ca mahāvrataṃ vyavadadhāti
sa uv evābrāhmaṇo 'ṣṭādaśarātraḥ
atha viṃśatirātraḥ
atirātraḥ
jyotir gaur āyur iti trayas tryahāḥ
pṛṣṭhyaḥ ṣaḍahaḥ
pratyaṅ tryahaḥ
athātirātraḥ
athaikaviṃśatirātraḥ
atirātraḥ
pṛṣṭhyaḥ ṣaḍahaḥ
saptaitāni madhyamāni sāṃvatsarikāṇy ahāni bhavanti
pratyaṅ ṣaḍahaḥ
athātirātraḥ
atha pūrvaś caturviṃśatirātraḥ
atirātro jyotir gaur āyur iti catvāras tryahā daśarātro 'thātirātraḥ
daśamaṃ cāhar atirātraṃ ca mahāvrataṃ vyavadadhāti
sa uv evābrāhmaṇaḥ pañcaviṃśatirātraḥ
athottaraś caturviṃśatirātraḥ
jyotiratirātraḥ
pṛṣṭhyaḥ ṣaḍahaḥ
trayastriṃśāt trayastriṃśam upayanti
athāniruktaṃ pṛṣṭhyaṃ ṣaḍaham upayanti
trivṛta āyatane trayastriṃśam ukthyam upayanti rathaṃtarasāmānam
tasya caturviṃśāḥ pavamānā bhavanti
pañcadaśasyāyatane triṇavam ukthyam upayanti bṛhatsāmānam
tasyāṣṭāviṃśāḥ pavamānā bhavanti
saptadaśasyāyatana ekaviṃśam ukthyam upayanti vairūpasāmānam
tasya dvātriṃśāḥ pavamānā bhavanti
sva evāyatana ekaviṃśam ukthyam upayanti vairājasāmānam
tasya ṣaṭtriṃśāḥ pavamānā bhavanti
sva evāyatane triṇavam ukthyam upayanti śākvarasāmānam
tasya catvāriṃśāḥ pavamānā bhavanti
sva evāyatane trayastriṃśam ukthyam upayanti raivatasāmānam
tasya catuścatvāriṃśāḥ pavamānā bhavanti
trayastriṃśāt trayastriṃśam upayanti
tasyāṣṭācatvāriṃśāḥ pavamānā bhavanti
athāvṛttaṃ pṛṣṭhyaṃ ṣaḍaham upayanti
trivṛto 'dhi trivṛtam upayanti
stomānāṃ saṃpattyai prabhavāya
jyotiragniṣṭomam upayanti
athātirātraḥ
atha triṃśadrātraḥ
jyotiratirātraḥ
pṛṣṭhyaḥ ṣaḍahaḥ
trayastriṃśāt trayastriṃśam upayanti
triṇavam upayanti
ekaviṃśam upayanti
trivṛtam agniṣṭutam upayanti
pañcadaśam indrastomam upayanti
saptadaśam upayanti
ekaviṃśam upayanti
caturviṃśam upayanti
caturviṃśāt pṛṣṭhāny upayanti
trayastriṃśāt trayastriṃśam upayanti
triṇavam upayanti
dvāv ekaviṃśāv upayanti
caturaś catuṣṭomān stomān upayanti
athātirātraḥ
atha dvātriṃśadrātraḥ
atirātraḥ
jyotir gaur āyur iti nava tryahāḥ
pratyaṅ tryahaḥ
athātirātraḥ
atha trayastriṃśadrātraḥ
atirātraḥ
trayaḥ pañcāhāḥ
viśvajit sarvapṛṣṭho 'tirātraḥ
ekaḥ pañcāhaḥ
daśarātraḥ
athātirātraḥ
daśamaṃ cāhar atirātraṃ ca mahāvrataṃ vyavadadhāti
sa uv evābrāhmaṇaś catustriṃśadrātraḥ
atha ṣaṭtriṃśadrātraḥ
jyotiratirātraḥ
catvāro 'bhiplavāḥ ṣaḍahāḥ
daśarātraḥ
athātirātraḥ
daśamaṃ cāhar atirātraṃ ca mahāvrataṃ vyavadadhāti
sa uv evābrāhmaṇaḥ saptatriṃśadrātraḥ
athaikasmānnapañcāśadrātraḥ
atirātraḥ
trayas trivṛto 'gniṣṭomāḥ
athātirātraḥ
daśa pañcadaśā ukthyāḥ
athātirātraḥ
teṣāṃ ṣoḍaśimad daśamam ahar bhavati
dvādaśa saptadaśā ukthyāḥ
athātirātraḥ
pṛṣṭhyaḥ ṣaḍahaḥ
athātirātraḥ
dvādaśaikaviṃśā ukthyāḥ
athātirātraḥ
atha saṃvatsarakﾱpta ekasmānnapañcāśadrātraḥ
atirātraḥ
ārambhaṇīyam ahaḥ
trayo 'bhiplavāḥ ṣaḍahāḥ
tāny aṣṭādaśāhāni
prāyaṇīyārambhaṇīyau
tāni viṃśatiḥ
abhijit
trayaḥ paraḥsāmānaḥ
atha vaiṣuvatam
trayo 'rvāksāmānaḥ
atha viśvajit
āvṛtto 'bhiplavaḥ ṣaḍahaḥ
goāyuṣī
daśarātraḥ
mahāvrataṃ ca
atirātraś ca
athaikaṣaṣṭirātraḥ
etasyaiva sato 'bhito navarātraṃ pṛṣṭhyau ṣaḍahāv upohati
tayor āvṛtta uttaraḥ
atha śatarātraḥ
atirātro jyotir gaur āyur iti tryahaś caturdaśābhiplavāḥ ṣaḍahā daśarātro mahāvrataṃ cātirātraś ca
atha sahasrarātraḥ
atirātro navanavatis trivṛto 'gniṣṭomāḥ śataṃ pañcadaśā ukthyāḥ śataṃ saptadaśā ukthyāḥ śatam ekaviṃśā ukthyāḥ śataṃ triṇavā ukthyāḥ śataṃ trayastriṃśā ukthyāḥ śataṃ caturviṃśā ukthyāḥ śataṃ catuścatvāriṃśā ukthyāḥ śatam aṣṭācatvāriṃśā ukthyā navanavatir eva trivṛto 'gniṣṭomā athātirātraḥ
bṛhaspatisavena yakṣyamāṇo bhavati
sa upakalpayate 'śvacatustriṃśā dakṣiṇāḥ kṛṣṇājinaṃ suvarṇarajatau ca rukmau parṇamayaṃ pātram ājyam abhiṣecanāya
atha vai brāhmaṇaṃ bhavati
parisrajī hotā bhavaty aruṇo mirmiras triśukra iti
eṣa ha vai parisrajī yaḥ khalatiḥ parikeśyaḥ
atha haiṣa mirmiro yaḥ śuklo viklidhas tilakavān piṅgākṣaḥ
atha haiṣa triśukro yas trivedaḥ
dīkṣate
tasyaikarātrīṇasya somaṃ krīṇanti
tisra upasadaḥ
tāyate trivṛd agniṣṭomo rathaṃtarasāmā pravargyavān
gāyatrīṣv ekastomaḥ
prajñātaṃ devasuvāṃ haviṣāṃ karaṇam
tasya bārhaspatyo 'tigrāhyaḥ
bārhaspatyaḥ paśur upālambhyaḥ
samānam ābhiṣekasya kālāt
abhiṣekasya kāle yajamānāyatane kṛṣṇājinaṃ prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātra ājyam ānīyābhiṣiñcati
bṛhaspatiḥ prathamaṃ jāyamāno maho jyotiṣaḥ parame vyoman
saptāsyas tuvijāto raveṇa vi saptaraśmir adhamat tamāṃsi
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa bṛhaspatisavenābhiṣiñcāmīti
samunmṛṣṭe samutkrośantīti samānam ā mukhasya vimārjanāt
tasya prātaḥsavane sanneṣu nārāśaṃseṣv ekādaśa dakṣiṇā nīyante
ekādaśa mādhyaṃdine savane sanneṣu nārāśaṃseṣu
aśvadvādaśās tṛtīyasavane sanneṣu nārāśaṃseṣu
mādhyaṃdina eva savane 'śvaṃ dadyād iti ha smāha maudgalyaḥ
sa vā eṣa naimārjano yajñaḥ
sa yathā ha vā iyaṃ gaireyī nadī nimṛjanty ety evaṃ ha vā eṣa etena yajñakratuneṣṭvā pāpmānaṃ bhrātṛvyaṃ nimṛjann eti
sa etasminn eva pūrvapakṣe catuṣṭomenāgniṣṭomena yajeta purā bhreṣāc chāntyai
rājā rājasūyenejāna icchati bṛhaspatisavenābhiṣicyeyeti
tad u vā āhur na vai rājasūyābhiṣikto 'nyena yajñakratunābhiṣicyeta
apratyavarohī ha bhavatīti
ubhābhyāṃ brahmakṣatrābhyām abhiṣicyā ity abhiṣicyetaiveti
dīkṣate
tasya tisro dīkṣās tisra upasadaḥ
samānam ābhiṣekasya kālāt
abhiṣekasya kāle mādhyaṃdinīyā evainaṃ camasā nimṛjanto yanti
caturviṃśa eṣa bhavati
rājā rājasūyena yakṣyamāṇa ādhyāyati triṣu varṇeṣv abhiṣikteṣv adhyabhiṣicyeya purohite sthapatau sūta iti
purohito dīkṣate
tasya tisro dīkṣās tisra upasadaḥ
samānam ābhiṣekasya kālāt
abhiṣekasya kāle śukrāmanthinoḥ saṃsrāveṇābhiṣiñcati
catuṣṭoma eṣa bhavati
sthapati sthapatisavena yakṣyamāṇo bhavati
sa upakalpayata ārṣabhaṃ carma suvarṇarajatau ca rukmāv audumbaraṃ pātraṃ dadhy abhiṣecanāya
dīkṣate
tasya tisro dīkṣās tisra upasadaḥ
āgneyasya mārutī pṛśniḥ paṣṭhauhy upālambhyā bhavati
sapta havīṃṣi prātaḥsavanīyān anuvartante yad āgneyo bhavaty agnimukhād vyṛddhir ity etāni
samānam ābhiṣekasya kālāt
abhiṣekasya kāle yajamānāyatana ārṣabhaṃ carma prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare pātre dadhy ānīyābhiṣiñcati devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa sthapatisavenābhiṣiñcāmīti
samunmṛṣṭe samutkrośantīti samānam ā mukhasya vimārjanāt
sa eṣa sthapatisavaḥ saptadaśo 'gniṣṭomaḥ
eṣa eva sthapatisavaḥ
eṣa vaiśyasavaḥ
eṣa māsasavaḥ
māsā hainenātaḥ pūrvam ījire
sūtaḥ sūtasavena yakṣyamāṇo bhavati
sa upakalpayate kṛṣṇājinaṃ suvarṇarajatau ca rukmau parṇamayaṃ pātraṃ hiraṇyaṃ ghṛtam abhiṣecanāya
dīkṣate
tasya tisro dīkṣās tisra upasadaḥ
aṣṭau havīṃṣi prātaḥsavanīyān anuvartante yad āgneyo bhavaty āgneyo vai brāhmaṇa ity etāni
samānam ābhiṣekasya kālāt
abhiṣekasya kāle yajamānāyatane kṛṣṇājinaṃ prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre ghṛtam ānīya hiraṇyenotpūyābhiṣiñcati devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa sūtasavenābhiṣiñcāmīti
samunmṛṣṭe samutkrośantīti samānam ā mukhasya vimārjanāt
sa eṣa sūtasavaḥ saptadaśo 'gniṣṭomaḥ
eṣa eva sūtasavaḥ
eṣa grāmaṇīsavaḥ
eṣa ṛtusavaḥ
ṛtavo hainenātaḥ pūrvam ījire
somasavena yakṣyamāṇo bhavati
sa upakalpayate saumīṃ sūtavaśāṃ kṛṣṇājinaṃ suvarṇarajatau ca rukmau parṇamayaṃ pātraṃ payo 'bhiṣecanāya
atha vai brāhmaṇaṃ bhavati
yat kiṃca rājasūyam ṛte somaṃ tat sarvaṃ bhavati iti
sa āmāvāsyena haviṣeṣṭvāṣṭāv ahāny ānumataprabhṛtibhir eti saṃvatsaraṃ cāturmāsyaiḥ saptendraturīyaprabhṛtibhiḥ
atha ratnināṃ havirbhir yajate
atha devasuvāṃ havirbhir yajate
athaitāṃ saumīṃ sūtavaśām ālabhate
tasyā asamudite yajamānāyatane kṛṣṇājinaṃ prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre paya ānīyābhiṣiñcati aṣāḍhaṃ yutsu pṛtanāsu paprim suvarṣām apsvāṃ vṛjanasya gopāṃ bhareṣujāṃ sukṣitiṃ suśravasam jayantaṃ tvām anu madema soma
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa somasavenābhiṣiñcāmi iti
samunmṛṣṭe samutkrośantīti samānam ā mukhasya vimārjanāt
atha saṃsṛpāṃ havirbhir yajate
atha pañcahaviṣā diśām aveṣṭyā yajate
atha dvipaśunā paśubandhena yajate
atha sātyadūtānāṃ havirbhir yajate
atha pūrvaiḥ prayujāṃ havirbhir yajate
atha paurṇamāsavaimṛdhābhyām iṣṭvottaraiḥ prayujāṃ havirbhir yajate
atha devikāhavirbhir yajate
atha traidhātavīyayā yajate
atha sautrāmaṇyā yajate
saṃtiṣṭhate somasavo 'rdhacaturdaśair māsaiḥ
pṛthisavena yakṣyamāṇo bhavati
sa upakalpayate rohitaṃ carmānaḍuhaṃ suvarṇarajatau ca rukmāv audumbaraṃ droṇaṃ catuḥsrakti catuṣṭayīr apo digbhyaḥ saṃbhṛtāḥ
atha vai brāhmaṇaṃ bhavati
yat kiṃca rājasūyam anuttaravedīkaṃ tat sarvaṃ bhavatīti
sa āmāvāsyena haviṣeṣṭvāṣṭāv ahāny ānumataprabhṛtibhir eti saptendraturīyaprabhṛtibhiḥ
atha ratnināṃ havirbhir yajate
atha devasuvāṃ havirbhir yajate
athaitāṃ caturhaviṣam iṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālaṃ bārhaspatyaṃ carum iti
tasyā asamudite yajamānāyatane rohitaṃ carmānaḍuhaṃ prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare droṇe catuṣṭayīr apaḥ samavanīyābhiṣiñcati ye me pañcāśataṃ dadur aśvānāṃ sadhastutiḥ
dyumad agne mahi śravo bṛhat kṛdhi maghonām nṛvad amṛta nṛṇām
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa pṛthisavenābhiṣiñcāmīti
samunmṛṣṭe samutkrośantīti samānam ā mukhasya vimārjanāt
atha saṃsṛpāṃ havirbhir yajate
atha pañcahaviṣā diśām aveṣṭyā yajate
athopātītya dvipaśuṃ paśubandhaṃ sātyadūtānāṃ havirbhir yajate
atha pūrvaiḥ prayujāṃ havirbhir yajate
atha paurṇamāsavaimṛdhābhyām iṣṭvottaraiḥ prayujāṃ havirbhir yajate
atha devikāhavirbhir yajate
atha traidhātavīyayā yajate
atha sautrāmaṇyā yajate
saṃtiṣṭhate pṛthisavo 'dhyardhena māsena
gosavena yakṣyamāṇo bhavati sa upakalpayate 'yutaṃ dakṣiṇāḥ suvarṇarajatau ca rukmau parṇamayaṃ pātraṃ pratidhug abhiṣecanāya
dīkṣate
tasya ṣaḍ dīkṣāḥ ṣaḍ upasadaḥ
samānam ābhiṣekasya kālāt
abhiṣekasya kāle yajamānāyatane kṛṣṇājinamātraṃ veder anuddhataṃ bhavati
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre pratidhug ānīya bṛhata stotraṃ pratyabhiṣiñcati revaj jātaḥ sahasā vṛddhaḥ kṣatrāṇāṃ kṣatrabhṛttamo vayodhāḥ
mahān mahitve tastabhānaḥ kṣatre rāṣṭre ca jāgṛhi
prajāpates tvā parameṣṭhinaḥ svārājyenābhiṣiñcāmi
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa gosavenābhiṣiñcāmīti
samunmṛṣṭe samutkrośantīti samānam ā mukhasya vimārjanāt
sa eṣa gosavaḥ ṣaṭtriṃśaḥ sarva ukthya ubhayasāmāyutadakṣiṇaḥ
pavamāne kaṇvarathaṃtaraṃ kurvanti
odanasavena yakṣyamāṇo bhavati sa upakalpayate rohitaṃ carmānaḍuhaṃ suvarṇarajatau ca rukmau śatamānaṃ ca pravartaṃ caturo varṇān brāhmaṇaṃ rājanyaṃ vaiśyaṃ śūdraṃ caturo rasān madhu surāṃ payo 'paś catvāri pātrāṇi sauvarṇaṃ rājataṃ kāṃsyaṃ mṛnmayaṃ catasro dakṣiṇāḥ śatamānaṃ hiraṇyaṃ tisṛdhanvam aṣṭrāṃ māṣaiḥ pūrṇaṃ kamaṇḍaluṃ catuṣṭayīḥ śalākāḥ parṇamayyau naiyagrodhyāv āśvatthyau phālgunapācyau catvāri nānāvṛkṣyāṇi pātrāṇi saktūṃs trīṇi darbhapuñjīlāny audumbaraṃ droṇaṃ catuḥsrakti catuṣṭayīr apo digbhyaḥ saṃbhṛtāḥ śataṃ ca rathaṃ ca
etenopakﾱptena rohiṇīm āyatīm uparamati
adya rohiṇyeti pūrvāgnim anvavasyaty uttapanīyaṃ śālīno 'nvāhāryapacanam āhitāgniḥ
athādhvaryur apararātra ādrutya saṃśāsty ekaudanaṃ śrapayateti
taṃ tathā śrapayanti yathā purādityasyodayācchṛto bhavati
udyatā sūryeṇa kārya iti brāhmaṇam
athaitam odanaṃ śrapayitvābhighāryodañcam udvāsayati
athaitāṃ pātrīṃ nirṇijyopastīrya tasyām enam asaṃghnann ivoddharati
sarpirāsecanaṃ kṛtvā prabhūtam ājyam ānīya
athaitāṃś caturo varṇān dakṣiṇata udaṅmukhān upaveśayati
athānvārabdhe yajamāne juhoti siṃhe vyāghra uta yā pṛdākāv iti catasraḥ sruvāhutīḥ
hutvā hutvaiva saṃsrāvaiḥ pravartam abhighārayati rāḍ asi virāḍ asi saṃrāḍ asi svarāḍ asīti
athaitaṃ pravartam agreṇāhavanīyaṃ paryāhṛtya dakṣiṇato nidadhāti
athaitat sauvarṇaṃ pātraṃ yācati
tasmiṃs tiraḥ pavitraṃ madhv ānīya saktūn opya parṇamayībhyāṃ śalākābhyām upamanthatīndrāya tvā tejasvate tejasvantaṃ śrīṇāmīti
tejo 'sīti brāhmaṇāya prayacchati
tat te prayacchāmīti brāhmaṇaḥ pratigṛhṇāti
atha yajamāno mukhaṃ vimṛṣṭe tejasvad astu me mukham tejasvacchiro astu me
tejasvān viśvataḥ pratyaṅ tejasā saṃ pipṛgdhi meti
trir ācamya praśaṃsati
tasmā etac caiva pātraṃ dadāti śatamānaṃ ca hiraṇyam
athaitad rājataṃ pātraṃ yācati
tasmiṃs tiraḥ pavitraṃ surām ānīya saktūn opya naiyagrodhībhyāṃ śalākābhyām upamanthatīndrāya tvaujasvata ojasvantaṃ śrīṇāmīti
ojo 'sīti rājanyāya prayacchati
tat te prayacchāmīti rājanyaḥ pratigṛhṇāti
atha yajamāno mukhaṃ vimṛṣṭe ojasvad astu me mukham ojasvacchiro astu me
ojasvān viśvataḥ pratyaṅ ojasā saṃ pipṛgdhi meti
trir ācamya praśaṃsati
tasmā etac caiva pātraṃ dadāti tisṛdhanvaṃ ca
athaitat kāṃsyaṃ pātraṃ yācati
tasmiṃs tiraḥ pavitraṃ paya ānīya saktūn opyāśvatthībhyāṃ śalākābhyām upamanthatīndrāya tvā payasvate payasvantaṃ śrīṇāmīti
payo 'sīti vaiśyāya prayacchati
tat te prayacchāmīti vaiśyaḥ pratigṛhṇāti
atha yajamāno mukhaṃ vimṛṣṭe payasvad astu me mukham payasvacchiro astu me
payasvān viśvataḥ pratyaṅ payasā saṃ pipṛgdhi meti
trir ācamya praśaṃsati
tasmā etac caiva pātraṃ dadāty aṣṭrāṃ ca
athaitan mṛnmayaṃ pātraṃ yācati
tasmiṃs tiraḥ pavitram apa ānīya saktūn opya phālgunapācībhyāṃ śalākābhyām upamanthatīndrāya tvāyuṣmata āyuṣmantaṃ śrīṇāmīti
āyur asīti śūdrāya prayacchati
tat te prayacchāmīti śūdraḥ pratigṛhṇāti
atha yajamāno mukhaṃ vimṛṣṭe āyuṣmad astu me mukham āyuṣmacchiro astu me
āyuṣmān viśvataḥ pratyaṅ āyuṣā saṃ pipṛgdhi meti
trir ācamya praśaṃsati
tasmā etac caiva pātraṃ dadāti māṣaiś ca pūrṇaṃ kamaṇḍalum
athaitam odanam abhyutsṛpya prāśnāti
tasya yan na sahate tad apsu praveśayati
atha hiraṇyād ghṛtaṃ niṣpibati
niṣpibantam anumantrayate imam agna āyuṣe varcase kṛdhi priyaṃ reto varuṇa soma rājan
mātevāsmā adite śarma yaccha viśve devā jaradaṣṭir yathāsad iti
athaitaṃ pravartam adbhiḥ prakṣālya dakṣiṇe karṇa ābadhnīte āyuṣ ṭe viśvato dadhad iti
athainam anuparivartayate āyur asi viśvāyur asi sarvāyur asi sarvam āyur asīti
athainaṃ tribhir darbhapuñjīlaiḥ pavayati yato vāto manojavā yataḥ kṣaranti sindhavaḥ
tāsāṃ tvā sarvāsāṃ rucā abhiṣiñcāmi varcaseti
athāsya dakṣiṇam akṣikaṭaṃ nyacati samudra ivāsi gahmanā soma ivāsy adābhyaḥ
agnir iva viśvataḥ pratyaṅ sūrya iva jyotiṣā vibhūr iti
yāvad evātrādhvaryuś ceṣṭati tāvad eṣa pratiprasthātaudumbare droṇe catuṣṭayīr apaḥ samavanīya caturo grahān gṛhṇāty apāṃ yo dravaṇe rasas tam aham asmā āmuṣyāyaṇāya tejase brahmavarcasāya gṛhṇāmīti parṇamayena
apāṃ ya ūrmau rasas tam aham asmā āmuṣyāyaṇāyaujase vīryāya gṛhṇāmīti naiyagrodhena
apāṃ yo madhyato rasas tam aham asmā āmuṣyāyaṇāya puṣṭyai prajananāya gṛhṇāmīty āśvatthena
apāṃ yo yajñiyo rasas tam aham asmā āmuṣyāyaṇāyāyuṣe dīrghāyutvāya gṛhṇāmīty audumbareṇa
athaitad rohitaṃ carmānaḍuhaṃ prācīnagrīvam uttaralomopastṛṇāti
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyābhiṣiñcaty apāṃ yo dravaṇe rasas tenāham imam āmuṣyāyaṇaṃ tejase brahmavarcasāyābhiṣiñcāmīti parṇamayena
apāṃ ya ūrmau rasas tenāham imam āmuṣyāyaṇam ojase vīryāyābhiṣiñcāmīti naiyagrodhena
apāṃ yo madhyato rasas tenāham imam āmuṣyāyaṇaṃ puṣṭyai prajananāyābhiṣiñcāmīty āśvatthena
apāṃ yo yajñiyo rasas tenāham imam āmuṣyāyaṇam āyuṣe dīrghāyutvāyābhiṣiñcāmīty audumbareṇa
samunmṛṣṭe samutkrośantīti samānam ā mukhasya vimārjanāt
uttarata etad dhūpāyitaṃ śataṃ tiṣṭhati rathaś ca
tad abhipraity abhiprehi vīrayasva ugraś cettā sapatnahā
ātiṣṭha mitravardhanas tubhyaṃ devā adhi bravann iti
atha rathasya pakṣasī saṃmṛśaty aṅkau nyaṅkāv abhito rathaṃ yāv iti
ratham ātiṣṭhaty ātiṣṭha vṛtrahan iti pratipadya āyaṃ pṛṇaktu rajasī upastham ity ātaḥ
athaitac chataṃ triḥ pradakṣiṇaṃ pariyāya puraskṛtyāyāti
tad adhvaryave dadāti
sa eṣa odanasavo rājño vā brāhmaṇasya vā vaiśyasya vā puṣṭikāmasya yajñaḥ
pañcaśāradīyena yakṣyamāṇo bhavati
sa upakalpayate saptadaśa niraṣṭān vatsatarān ekahāyanān
sa purastān mārgaśīrṣyai paurṇamāsyā āmāvāsyena haviṣeṣṭvā saptadaśa mārutīḥ pṛśnīr vatsatarīr ālabhate
abhiprokṣaṇato vatsatarān sthāpayitvotsṛjanti
athetarābhiḥ saṃsthāṃ kurvanti
saṃvatsare paryavete marudbhyaḥ sāṃtapanebhyaḥ saptadaśa pṛṣatīr vatsatarīr ālabhate
abhiprokṣaṇato vatsatarān sthāpayitvotsṛjanti
athetarābhir eva saṃsthāṃ kurvanti
dvitīye saṃvatsare paryavete marudbhyo gṛhamedhibhyaḥ saptadaśa kalmāṣīr vatsatarīr ālabhate
abhiprokṣaṇato vatsatarān sthāpayitvotsṛjanti
athetarābhir eva saṃsthāṃ kurvanti
tṛtīye saṃvatsare paryavete marudbhyaḥ krīḍibhyaḥ saptadaśāvaliptā vatsatarīr ālabhate
abhiprokṣaṇato vatsatarān sthāpayitvotsṛjanti
athetarābhir eva saṃsthāṃ kurvanti
caturthe saṃvatsare paryavete marudbhyaḥ svatavadbhyaḥ saptadaśa rājīvā vatsatarīr ālabhate
abhiprokṣaṇato vatsatarān sthāpayitvotsṛjanti
athetarābhir eva saṃsthāṃ kurvanti
etad evāhar dīkṣate
saṃvatsaram ukhyaṃ bibharti
dvādaśopasadaḥ
tasyāhāni trivṛd agniṣṭomaḥ pañcadaśa ukthyaḥ saptadaśa ukthyaḥ pañcadaśa ukthyaḥ saptadaśo 'tirātraḥ
tasya māruta stomo bhavati
athaiteṣāṃ paśūnāṃ trayaḥ prathame 'hann aindrāmārutā ukṣāṇaḥ savanīyā ālabhyante
evaṃ dvitīya evaṃ tṛtīya evaṃ caturthe
pañcottame 'hann ālabhyante
varṣiṣṭham iva hy etad ahar manyante varṣiṣṭhaḥ samānānāṃ bhavatīti brāhmaṇam
athaiteṣāṃ paśūnāṃ yadi naśyati mriyate vā yāśvamedhe prāyaścittis tāṃ kṛtvāthānyaṃ taddaivatyaṃ tadrūpaṃ tajjātīyaṃ paśum ālabhante
sa eṣa pañcaśāradīyo rājño vā brāhmaṇasya vā
yaḥ kāmayeta bahor bhūyān syām iti sa etena yajñakratunā yajeta
bahor eva bhūyān bhavati
agniṣṭutā yakṣyamāṇo bhavati
tasya sarvam eva samānaṃ puroruca evānyāḥ
asyājarāso 'gna āyūṃṣi pavasa ity aindravāyavasya
yajā no mitrāvaruṇā iti maitrāvaruṇasya
aśvinā pibataṃ sutam ity āśvinasya
dve virūpe carataḥ pūrvāparaṃ carato māyathaitāv iti śukrāmanthinoḥ
trīṇi śatā trī ṣahasrāṇy agnim ity āgrayaṇasya
niyunakty ukthyasya
nityā dhruvasya
agnināgniḥ samidhyata ity aindrāgnasya
agnir devānāṃ jaṭharam iti vaiśvadevasya
agniśriyo yad uttama īḍe agniṃ svavasam iti tisro marutvatīyānām
śrudhi śrutkarṇa vahnibhir iti māhendrasya
viśveṣām aditir yajñiyānām tve agne tvām agna iti tisra ādityasya grahasya
ni tvā yajñasya sādhanam iti sāvitrasya
nityā pātnīvatasya
niyunakti hāriyojanasya
sa eṣa trivṛd agniṣṭut pavitram
yathā ha vā idaṃ dāvādabhidūnā abhivṛṣṭāḥ punarṇavā oṣadhayaḥ samuttiṣṭhanty evaṃ ha vā eṣa etena yajñakratuneṣṭvā śuciḥ pūto medhyo bhavati
sa yadi mukhena pāpakṛn manyeta trivṛtaṃ kurvīta
eṣa ha vai mukhena pāpaṃ karoti yo 'nūcānasya vā muner vā duravagatam avagacchati
yadi bāhubhyāṃ pañcadaśaṃ kurvīta
eṣa ha vai bāhubhyāṃ pāpaṃ karoti yo brāhmaṇāyodyacchate
yady udareṇa saptadaśaṃ kurvīta
eṣa ha vā udareṇa pāpaṃ karoti yo 'nāśyānnasyānnam aśnāti
yadi padbhyām ekaviṃśaṃ kurvīta
eṣa ha vai padbhyāṃ pāpaṃ karoti
ya āraṭṭān vā gāndhārān vā sauvīrān vā karaskarān vā kaliṅgān vā gacchati
sa yadi sarvaśa eva pāpakṛn manyeta catuṣṭomenāgniṣṭomena yajeta
tena haitenartuparṇo bhāṅgāśvina īje śaphālānāṃ rājā
tena heṣṭvā mṛgayām abhiprayayau
taṃ hendro 'nukhyāyaivekṣāṃcakre 'ham u tvā tad yātaye yan mā yajñakrator antarāya iti
sa ha svinna udakam abhyaveyāya
taṃ ha tatraiva striyaṃ cakāra
sā sudevalā nāmāsa
sā haitad eva rāṣṭram abhyāruroha
sā strī satī putrān janayāṃcakāra
tebhyo hendraḥ samadaṃ dadhau
te hatā vidṛḍhāḥ śiśyire
tān ubhayān antareṇa rudanty āsāṃcakre
atho hendra ājagāma
tām u hābhyupeyāya
tāṃ hovāca sudevalā3 iti
bhagava iti
priyaṃ tavaitad iti
kiṃ me bhagavaḥ priyaṃ bhaviṣyatīti
evaṃ vai mama tad apriyam āsīd yan mā yajñakrator antarāyo vṛṇīṣva nu yatare te putrā jīveyur iti
yān eva bhagava strī saty adhyagamam iti hovāca
tasmād āhuḥ striyāḥ putrāḥ preyāṃso bhavantīti
sa etasminn eva pūrvapakṣe catuṣṭomenāgniṣṭomena yajeta purā bhreṣācchāntyai
indrastutā yakṣyamāṇo bhavati
tasya sarvam eva samānaṃ puroruca evānyāḥ
tiṣṭhā harī kasya vṛṣā sute sacety aindravāyavasya
indraṃ vayaṃ mahādhana iti maitrāvaruṇasya
dvitā yo vṛtrahantama ity āśvinasya
sa sūra ājanayañjyotir indram uta tyad āśvaśviyam iti śukrāmanthinoḥ
bhareṣv indram ity āgrayaṇasya
nityokthyasya
niyunakti dhruvasya
mahi kṣetraṃ puruś candram ity aindrāgnasya
uruṃ no lokam anuneṣi vidvān iti vaiśvadevasya
nityā marutvatīyānām
nityā māhendrasya
ā no viśvābhir ūtibhiḥ kadācana starīr asīndrāya gāva āśiram iti tisra ādityasya grahasya
imāṃ te dhiyam iti sāvitrasya
niyunakti pātnīvatasya
nityā hāriyojanasya
sa eṣa pañcadaśa indrastud indriyakāmasya
yo vā jyeṣṭhabandhur apabhūtaḥ syāt sa etena yajñakratunā yajeta
aśnute haiva jyeṣṭhatām
aptoryāmeṇa yakṣyamāṇo bhavati
dīkṣate
tasyāparimitā dīkṣā dvādaśopasadaḥ
trivṛd bahiṣpavamānaḥ pañcadaśaṃ hotur ājyaṃ saptadaśaṃ maitrāvaruṇasyaikaviṃśaṃ brāhmaṇācchaṃsinas triṇavam acchāvākasya
trayastriṃśo mādhyaṃdinaḥ pavamānaḥ
caturviṃśaṃ hotuḥ pṛṣṭhaṃ rathaṃtaraṃ ca vairājaṃ ca sāmanī anyatareṇānyatarat pariṣṭuvanti
catuścatvāriṃśaṃ maitrāvaruṇasya vāmadevyaṃ ca śākvaraṃ ca sāmanī anyatareṇānyatarat pariṣṭuvanti
aṣṭācatvāriṃśaṃ brāhmaṇācchaṃsino naudhasaṃ ca vairūpaṃ ca sāmanī anyatareṇānyatarat pariṣṭuvanti
ekaviṃśam acchāvākasya kāleyaṃ ca raivataṃ ca sāmanī anyatareṇānyatarat pariṣṭuvanti
tam etam aṣṭāpṛṣṭha iti chandogā ācakṣate
triṇava ārbhavaḥ pavamānas trayastriṃśam agniṣṭomasāmaikaviṃśāny ukthyāni saṣoḍaśikāni pañcadaśānītarāṇi trivṛd rāthaṃtaraḥ sandhiḥ
tat kṣudrāḥ paśavo 'tiseduḥ
somo vā etad atiricyamāna iyāya
te devā abruvann aptor vā ayam atyareci tasya ko yāma iti
tad aptoryāmasyāptoryāmatvam
tasmā etāny atiriktastotrāṇy avakalpayāṃcakrus trivṛddhotur jarābodhīyaṃ pañcadaśaṃ maitrāvaruṇasya sauhaviṣaṃ saptadaśaṃ brāhmaṇācchaṃsina udvaṃśīyam ekaviṃśam acchāvākasya vāravantīyam
tad u vā āhur yad acchāvākacamasam anu yajñaḥ saṃtiṣṭhetāntaṃ yajñaṃ gamayet
atho hāntaṃ yajamāno gāmukaḥ syāt
hotra eva stuvīran hotānuśaṃsyāt tathā madhyato yajñaḥ samādhīyata iti
tad u vā āhuḥ sarvāṇy evāśvināni stutaśastrāṇi syuḥ
yaddha kiṃca rātrim upātiricyate sarvaṃ tad āśvinam iti nv ekam
athāparaṃ trivṛt pañcadaśaṃ saptadaśam ekaviṃśam
athaiteṣāṃ devatā agnir indro viśve devā viṣṇur iti
mṛtyusavena yakṣyamāṇo bhavati
sa upakalpayate śārdūlacarma suvarṇarajatau ca rukmau vaiyāghryāv upānahau cārmapakṣyāv upānahau vṛṣṇivāsasaṃ ca kṣaumaṃ ca tisṛdhanvam āsandīṃ sādhīvāsāṃ dundubhiṃ vimitam audumbaraṃ droṇaṃ catuḥsrakti catuṣṭayīr apo digbhyaḥ saṃbhṛtāḥ śataṃ ca rathaṃ ca
etenopakﾱptena citrām āyatīm uparamati
atha citrayeti pūrvāgnim anvavasyaty uttapanīyaṃ śālīno 'nvāhāryapacanam āhitāgniḥ
athānvārabdhe yajamāne juhoti vyāghro 'yam agnau carati praviṣṭa iti ṣaṭ sruvāhutīḥ
atha yajamānāyatane śārdūlacarma prācīnagrīvam uttaralomopastṛṇāti yat te śilpaṃ kaśyapa rocanāvat indriyāvat puṣkalaṃ citrabhānu
yasmint sūryā arpitāḥ sapta sākam tasmin rājānam adhiviśrayemam iti
atha vaiyāghryāv upānahāv upamuñcate dyaur asīti dakṣiṇe pāde pṛthivy asīty uttare
atha dakṣiṇaṃ jānv ācyābhisarpati vyāghro vaiyāghre 'dhi viśrayasva diśo mahīḥ
viśas tvā sarvā vāñchantu mā tvad rāṣṭram adhi bhraśad iti
athāsmai dhanuḥ prayacchati yathā rājasūye tathā
tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare droṇe catuṣṭayīr apaḥ samavanīyābhiṣiñcati
yā divyā āpaḥ payasā saṃbabhūvur yā antarikṣa uta pārthivīr yāḥ
tāsāṃ tvā sarvāsāṃ rucā abhiṣiñcāmi varcasā
abhi tvā varcasāsicam divyena payasā saha
yathāsā rāṣṭravardhanas tathā tvā savitā karat
indraṃ viśvā avīvṛdhan samudravyacasaṃ giraḥ
rathītamaṃ rathīnām vājānāṃ satpatiṃ patim
vasavas tvā purastād abhiṣiñcantu gāyatreṇa chandaseti purastāt
etā eva tisro 'nudrutya rudrās tvā dakṣiṇato 'bhiṣiñcantu traiṣṭubhena chandaseti dakṣiṇataḥ
etā eva tisro 'nudrutya ādityās tvā paścād abhiṣiñcantu jāgatena chandaseti paścāt
etā eva tisro 'nudrutya viśve tvā devā uttarato 'bhiṣiñcantv ānuṣṭubhena chandasety uttarataḥ
etā eva tisro 'nudrutya bṛhaspatis tvopariṣṭād abhiṣiñcatu pāṅktena chandasety upariṣṭāt
athāsyora ūrdhvam unmṛjyate aruṇaṃ tvā vṛkam ugraṃ khajaṃkaram iti
athāsya bāhū anumārṣṭi pra bāhavā sisṛtaṃ jīvase na iti
athaināv upāvaharatīndrasya te vīryakṛto bāhū upāvaharāmīti
athāto bhāllavistomā ity ācakṣate
trivṛd abhyāvarti pañcadaśam agniṣṭomasāma sarve ṣoḍaśāḥ pavamānāḥ
pañcadaśam abhyāvarti saptadaśam agniṣṭomasāma sarve ṣoḍaśāḥ pavamānāḥ
saptadaśam abhyāvarty ekaviṃśam agniṣṭomasāma sarve ṣoḍaśāḥ pavamānāḥ
ekaviṃśam abhyāvarti triṇavam agniṣṭomasāma sarve ṣoḍaśāḥ pavamānāḥ
triṇavam abhyāvarti trayastriṃśam agniṣṭomasāma sarve ṣoḍaśāḥ pavamānāḥ
trayastriṃśam abhyāvarti triṇavam agniṣṭomasāma sarve ṣoḍaśāḥ pavamānāḥ
triṇavam abhyāvarty ekaviṃśam agniṣṭomasāma sarve ṣoḍaśāḥ pavamānāḥ
ekaviṃśam abhyāvarti saptadaśam agniṣṭomasāma sarve ṣoḍaśāḥ pavamānāḥ
saptadaśam abhyāvarti pañcadaśam agniṣṭomasāma sarve ṣoḍaśāḥ pavamānāḥ
pañcadaśam abhyāvarti trivṛd agniṣṭomasāma sarve ṣoḍaśāḥ pavamānāḥ
