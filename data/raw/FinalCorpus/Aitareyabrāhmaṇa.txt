agniḥ vai devānām avamaḥ viṣṇuḥ paramaḥ
tad antareṇa sarvāḥ anyāḥ devatāḥ
āgnāvaiṣṇavam puroﾱāśam nirvapanti dīkṣaṇīyam ekādaśa kapālam
sarvābhyaḥ eva enam tat devatābhyaḥ anantarāyam nirvapanti
agniḥ vai sarvāḥ devatāḥ
viṣṇuḥ sarvāḥ devatāḥ
ete vai yajñasya antye tanvau yat agniḥ ca viṣṇuḥ ca
tat yat āgnāvaiṣṇavam puroﾱāśam nirvapanti antatas eva tat devān ṛdhnuvanti
tat āhuḥ yat ekādaśa kapālaḥ puroﾱāśaḥ dvau agnāviṣṇū kā enayoḥ tatra kﾱptiḥ kā vibhaktiḥ iti
aṣṭākapālaḥ āgneyaḥ
aṣṭa akṣarā vai gāyatrī
gāyatram agneḥ chandaḥ
tri kapālaḥ vaiṣṇavaḥ
vaiṣṇavaḥ
tris hi idam viṣṇuḥ vyakramata
sā enayoḥ tatra kﾱptiḥ sā vibhaktiḥ
sā vibhaktiḥ
ghṛte carum nirvapeta yaḥ a pratiṣṭhitaḥ manyeta
asyām vāva sa na pratitiṣṭhati yaḥ na pratitiṣṭhati
tat yat ghṛtam tat striyai payaḥ ye taṇḍulāḥ te puṃsaḥ
tat mithunam
mithunena eva enam tat prajayā paśubhiḥ prajanayati prajātyai
prajāyate prajayā paśubhiḥ yaḥ evam veda
ārabdha yajñaḥ vai eṣaḥ ārabdha devataḥ yaḥ darśa pūrṇamāsābhyām yajate
āmāvāsyena vā haviṣā iṣṭvā paurṇamāsena vā tasmin eva haviṣi tasmin barhiṣi dīkṣeta
eṣā u ekā dīkṣā
saptadaśa sāmidhenīḥ anubrūyāt
saptadaśaḥ vai prajāpatiḥ
dvādaśa māsāḥ
pañca ṛtavaḥ hemanta śiśirayoḥ samāsena
tāvān saṃvatsaraḥ
saṃvatsaraḥ prajāpatiḥ
prajāpati āyatanābhiḥ eva ābhiḥ rādhnoti yaḥ evam veda
yajñaḥ vai devebhyaḥ udakrāmat
tam iṣṭibhiḥ praiṣam aicchan
yat iṣṭibhiḥ praiṣam aicchan tat iṣṭīnām iṣṭi tvam
tam anvavindan
anuvitta yajñaḥ rādhnoti yaḥ evam veda
āhūtayaḥ vai nāma etāḥ yat āhutayaḥ
etābhiḥ vai devān yajamānaḥ hvayati
tat āhutīnām āhuti tvam
ūtayaḥ khalu vai tāḥ nāma yābhiḥ devāḥ yajamānasya havam āyanti
ye vai panthānaḥ yāḥ srutayaḥ tāḥ vai ūtayaḥ
te u eva etat svarga yānāḥ yajamānasya bhavanti
tat āhuḥ yat anyaḥ juhoti atha yaḥ anu ca āha yajati ca kasmāt tam hotā iti ācakṣate iti
yat vāva sa tatra yathābhājanam devatāḥ amum āvaha amum āvaha iti āvāhayati tat eva hotuḥ hotṛ tvam
hotā bhavati
hotā iti enam ācakṣate yaḥ evam veda
punar vai etam ṛtvijaḥ garbham kurvanti yam dīkṣayanti
adbhiḥ abhiṣiñcanti
retaḥ vai āpaḥ
sa retasam eva enam tat kṛtvā dīkṣayanti
navanītena abhyañjanti
ājyam vai devānām
surabhi ghṛtam manuṣyāṇām
āyutam pitṝṇām
navanītam garbhāṇām
tat yat navanītena abhyañjanti svena eva enam tat bhāgadheyena samardhayanti
āñjanti enam
tejaḥ vai etat akṣyoḥ yat āñjanam
sa tejasam eva enam tat kṛtvā dīkṣayanti
ekaviṃśatyā darbha piñjūlaiḥ pāvayanti
śuddham eva enam tat pūtam dīkṣayanti
dīkṣita vimitam prapādayanti
yoniḥ vai eṣā dīkṣitasya yat dīkṣita vimitam
yonim eva enam tat svām prapādayanti
tasmāt dhruvāt yoneḥ āste ca carati ca
tasmāt dhruvāt yoneḥ garbhāḥ dhīyante ca pra ca jāyante
tasmāt dīkṣitam na anyatra dīkṣita vimitāt ādityaḥ abhyudiyāt vā abhyastam iyāt vā api vā abhyāśrāvayeyuḥ
vāsasā prorṇuvanti
ulbam vai etat dīkṣitasya yat vāsaḥ
ulbena eva enam tat prorṇuvanti
kṛṣṇājinam uttaram bhavati
uttaram vai ulbāt jarāyu
jarāyuṇā eva enam tat prorṇuvanti
muṣṭī kurute
muṣṭī vai kṛtvā garbhaḥ antar śete
muṣṭī kṛtvā kumāraḥ jāyate
tat yat muṣṭī kurute yajñam ca eva tat sarvāḥ ca devatāḥ muṣṭyoḥ kurute
tat āhuḥ na pūrva dīkṣiṇaḥ saṃsavaḥ asti parigṛhītaḥ vai etasya yajñaḥ parigṛhītāḥ devatāḥ na etasya ārtiḥ asti apara dīkṣiṇaḥ eva yathā tathā iti
unmucya kṛṣṇājinam avabhṛtham abhyavaiti
tasmāt muktāḥ garbhāḥ jarāyoḥ jāyante
saha eva vāsasā abhyavaiti
tasmāt saha eva ulbena kumāraḥ jāyate
tvam agne saprathāḥ asi soma yāḥ te mayaḥ bhuvaḥ iti ājya bhāgayoḥ puronuvākye anubrūyāt yaḥ pūrvam an ījānaḥ syāt tasmai
tvayā yajñam vi tanvate iti yajñam eva asmai etat vitanoti
agniḥ pratnena manmanā soma gīrbhiḥ tvā vayam iti yaḥ pūrvam ījānaḥ syāt tasmai
pratnam iti pūrvam karma abhivadati
tat tat na ādṛtyam
agniḥ vṛtrāṇi jaṅghanat tvam soma asi sat patiḥ iti vārtraghnau eva kuryāt
vṛtram vai eṣa hanti yam yajñaḥ upanamati
tasmāt vārtraghnau eva kartavyau
agniḥ mukham prathamaḥ devatānām agniḥ ca viṣṇo tapaḥ uttamam mahaḥ iti āgnāvaiṣṇavasya haviṣaḥ yājyā anuvākye bhavataḥ
āgnāvaiṣṇavyau rūpa samṛddhe
etat vai yajñasya samṛddham yat rūpa samṛddham yat karma kriyamāṇam ṛc abhivadati
agniḥ ca ha vai viṣṇuḥ ca devānām dīkṣā pālau
tau dīkṣāyāḥ īśāte
tat yat āgnāvaiṣṇavam haviḥ bhavati yau dīkṣāyāḥ īśāte tau prītau dīkṣām prayacchatām yau dīkṣayitārau tau dīkṣayetām iti
triṣṭubhau bhavataḥ sa indriya tvāya
gāyatryau sviṣṭakṛtaḥ saṃyājye kurvīta tejaskāmaḥ brahmavarcasa kāmaḥ
tejaḥ vai brahmavarcasam gāyatrī
tejasvī brahmavarcasī bhavati yaḥ evam vidvān gāyatryau kurute
uṣṇihau āyuṣkāmaḥ kurvīta
āyuḥ vai uṣṇih
sarvam āyuḥ eti yaḥ evam vidvān uṣṇihau kurute
anuṣṭubhau svarga kāmaḥ kurvīta
catuḥṣaṣṭiḥ
dvayoḥ vai anuṣṭubhoḥ catuḥṣaṣṭiḥ akṣarāṇi
trayaḥ ime ūrdhvāḥ ekaviṃśāḥ lokāḥ
ime
ekaviṃśatyā ekaviṃśatyā eva imān lokān rohati
svarge eva loke catuḥṣaṣṭitamena pratitiṣṭhati
pratitiṣṭhati yaḥ evam vidvān anuṣṭubhau kurute
bṛhatyau śrī kāmaḥ yaśaskāmaḥ kurvīta
śrīḥ vai yaśaḥ chandasām bṛhatī
śriyam eva yaśaḥ ātman dhatte yaḥ evam vidvān bṛhatyau kurute
paṅktī yajña kāmaḥ kurvīta
pāṅktaḥ vai yajñaḥ
upa enam yajñaḥ namati yaḥ evam vidvān paṅktī kurute
triṣṭubhau vīrya kāmaḥ kurvīta
ojaḥ vai indriyam vīryam triṣṭubhau
ojasvī indriyavān vīryavān bhavati yaḥ evam vidvān triṣṭubhau kurute
jagatyau paśu kāmaḥ kurvīta
jāgatāḥ vai paśavaḥ
paśumān bhavati yaḥ evam vidvān jagatyau kurute
virājau annādya kāmaḥ kurvīta
annam vai virāj
tasmāt yasya eva iha bhūyiṣṭham annam bhavati saḥ eva bhūyiṣṭham loke virājati
tat virājaḥ virāj tvam
vi sveṣu rājati śreṣṭhaḥ svānām bhavati yaḥ evam veda
atho pañca vīryam vai etat chandaḥ yat virāj
gāyatryau
yat tri padā tena uṣṇihā gāyatryau
yat asyāḥ ekādaśa akṣarāṇi padāni tena triṣṭubh
yat trayastriṃśat akṣarā tena anuṣṭubh
na vai ekena akṣareṇa chandāṃsi viyanti na dvābhyām
yat virāj tat pañcamam
sarveṣām chandasām vīryam avarunddhe sarveṣām chandasām vīryam aśnute sarveṣām chandasām sāyujyam sarūpa tām salokatām aśnute anna ādaḥ anna patiḥ bhavati aśnute prajayā annādyam yaḥ evam vidvān kurute
tasmāt virājau eva kartavye
preddhaḥ agne imā u agne iti ete
ṛtam vāva dīkṣā
satyam dīkṣā
tasmāt dīkṣitena satyam eva vaditavyam
atho khalu āhuḥ kaḥ arhati manuṣyaḥ sarvam satyam vaditum satya saṃhitāḥ vai devāḥ anṛta saṃhitāḥ manuṣyāḥ iti
vicakṣaṇavatīm vācam vadet
cakṣuḥ vai vicakṣaṇam vi hi enena paśyati iti
etat ha vai manuṣyeṣu satyam nihitam yat cakṣuḥ
tasmāt ācakṣāṇam āhuḥ adrāk iti
sa yadi adarśam iti āha atha asya śraddadhati
yadi u vai svayam paśyati na bahūnām cana anyeṣām śraddadhāti
tasmāt vicakṣaṇavatīm eva vācam vadet
satya uttarā ha eva asya vāc uditā bhavati
svargam vai etena lokam upa prayanti yat prāyaṇīyaḥ
tat prāyaṇīyasya prāyaṇīya tvam
prāṇaḥ vai prāyaṇīyaḥ
udānaḥ udayanīyaḥ
samānaḥ hotā bhavati
samānau hi prāṇa udānau prāṇānām kﾱptyai prāṇānām pratiprajñātyai
yajñaḥ vai devebhyaḥ udakrāmat
te devāḥ na kiṃcana aśaknuvan kartum
na prājānan
te abruvan aditim tvayā imam yajñam prajānāma iti
sā tathā iti abravīt sā vai vaḥ varam vṛṇai iti
vṛṇīṣva iti
sā etam eva varam avṛṇīta mad prāyaṇāḥ yajñāḥ santu mad udayanāḥ iti
tathā iti
tasmāt ādityaḥ caruḥ prāyaṇīyaḥ bhavati ādityaḥ udayanīyaḥ
vara vṛtaḥ hi asyāḥ
atho etam varam avṛṇīta mayā eva prācīm diśam prajānātha agninā dakṣiṇām somena pratīcīm savitrā udīcīm iti
mayā eva prācīm diśam prajānātha agninā dakṣiṇām somena pratīcīm savitrā udīcīm iti
pathyām yajati
yat pathyām yajati tasmāt asau puras udeti paścā astam eti
pathyām hi eṣaḥ anusaṃcarati
agnim yajati
yat agnim yajati tasmāt dakṣiṇatas agre oṣadhayaḥ pacyamānāḥ āyanti
āgneyyaḥ hi oṣadhayaḥ
somam yajati
yat somam yajati tasmāt pratīcyaḥ api āpaḥ bahvyaḥ syandante
saumyāḥ hi āpaḥ
savitāram yajati
yat savitāram yajati tasmāt uttaratas paścāt ayam bhūyiṣṭham pavamānaḥ pavate
savitṛ prasūtaḥ hi eṣaḥ etat pavate
uttamām aditim yajati
yat uttamām aditim yajati tasmāt asau imām vṛṣṭyā abhyunatti abhijighrati
pañca devatāḥ yajati
pāṅktaḥ yajñaḥ
sarvāḥ diśaḥ kalpante
kalpate yajñaḥ api
tasyai janatāyai kalpate yatra evam vidvān hotā bhavati
yaḥ tejaḥ brahmavarcasam icchet prayāja āhutibhiḥ prāṅ saḥ iyāt
tejaḥ vai brahmavarcasam prācī diś
tejasvī brahmavarcasī bhavati yaḥ evam vidvān prāṅ eti
yaḥ annādyam icchet prayāja āhutibhiḥ dakṣiṇā saḥ iyāt
anna ādaḥ vai eṣaḥ anna patiḥ yat agniḥ
anna ādaḥ anna patiḥ bhavati aśnute prajayā annādyam yaḥ evam vidvān dakṣiṇā eti
yaḥ paśūn icchet prayāja āhutibhiḥ pratyaṅ saḥ iyāt
paśavaḥ vai ete yat āpaḥ
paśumān bhavati yaḥ evam vidvān pratyaṅ eti
yaḥ soma pītham icchet prayāja āhutibhiḥ udaṅ saḥ iyāt
uttarā ha vai somaḥ rājā
pra soma pītham āpnoti yaḥ evam vidvān udaṅ eti
svargyā eva ūrdhvā diś
sarvāsu dikṣu rādhnoti
samyañcaḥ vai ime lokāḥ
samyañcaḥ asmai ime lokāḥ śriyai dīdyati yaḥ evam veda
pathyām yajati
yat pathyām yajati vācam eva tat yajña mukhe saṃbharati
prāṇa apānau agnīṣomau
prasavāya savitā
pratiṣṭhityai aditiḥ
pathyām eva yajati
yat pathyām eva yajati vācā eva tat yajñam panthām apinayati
cakṣuṣī eva agnīṣomau
prasavāya savitā
pratiṣṭhityai aditiḥ
cakṣuṣā vai devāḥ yajñam prājānan
cakṣuṣā vai etat prajñāyate yat a prajñeyam
tasmāt api mugdhaḥ caritvā yadā eva anuṣṭhyā cakṣuṣā prajānāti atha prajānāti
yat vai tat devāḥ yajñam prājānan asyām vāva tat prājānan
asyām samabharan
asyai vai yajñaḥ tāyate asyai kriyate asyai saṃbhriyate
iyam hi aditiḥ
tat uttamām aditim yajati
yat uttamām aditim yajati yajñasya prajñātyai svargasya lokasya anukhyātyai
deva viśaḥ kalpayitavyāḥ iti āhuḥ
tāḥ kalpamānāḥ anu manuṣya viśaḥ kalpante iti
sarvāḥ viśaḥ kalpante
kalpate yajñaḥ api
tasyai janatāyai kalpate yatra evam vidvān hotā bhavati
svasti naḥ pathyāsu dhanvasu iti anvāha svasti apsu vṛjane svarvati svasti naḥ putrakṛtheṣu yoniṣu svasti rāye marutaḥ dadhātana iti
marutaḥ vai devānām viśaḥ
tāḥ eva etat yajña mukhe acīkﾱpat
sarvaiḥ chandobhiḥ yajet iti āhuḥ
sarvaiḥ vai chandobhiḥ iṣṭvā devāḥ svargam lokam ajayan
tathā eva etat yajamānaḥ sarvaiḥ chandobhiḥ iṣṭvā svargam lokam jayati
svasti naḥ pathyāsu dhanvasu svastiḥ id hi prapathe śreṣṭhā iti pathyāyāḥ svasteḥ triṣṭubhau
agne naya su pathā rāye asmān ā devānām api panthām aganma iti agneḥ triṣṭubhau
tvam soma pra cikitaḥ manīṣā yā te dhāmāni divi yā pṛthivyām iti somasya triṣṭubhau
ā viśva devam sat patim yaḥ imā viśvā jātāni iti savituḥ gāyatryau
su trāmāṇam pṛthivīm dyām anehasam mahīm u su mātaram suvratānām iti aditeḥ jagatyau
etāni vāva sarvāṇi chandāṃsi gāyatram traiṣṭubham jāgatam
anu anyāni
etāni hi yajñe pratamām iva kriyante
etaiḥ ha vai asya chandobhiḥ yajataḥ sarvaiḥ chandobhiḥ iṣṭam bhavati yaḥ evam veda
tāḥ vai etāḥ pravatyaḥ netṛmatyaḥ pathimatyaḥ svastimatyaḥ etasya haviṣaḥ yājyā anuvākyāḥ
etābhiḥ vai iṣṭvā devāḥ svargam lokam ajayan
tathā eva etat yajamānaḥ etābhiḥ iṣṭvā svargam lokam jayati
tāsu padam asti svasti rāye marutaḥ dadhātana iti
marutaḥ ha vai deva viśaḥ antarikṣa bhājanāḥ
tebhyaḥ ha yaḥ a nivedya svargam lokam eti īśvarāḥ ha enam ni vā roddhoḥ vi vā mathitoḥ
sa yat āha svasti rāye marutaḥ dadhātana iti tam marudbhyaḥ deva viḍbhyaḥ yajamānam nivedayati
na ha vai enam marutaḥ deva viśaḥ svargam lokam yantam nirundhate na vimathnate
svasti ha enam atyarjanti svargam lokam abhi yaḥ evam veda
virājau etasya haviṣaḥ sviṣṭakṛtaḥ saṃyājye syātām ye trayastriṃśat akṣare
syātām
sa id agniḥ agnīṃr ati astu anyān sa id agniḥ yaḥ vanuṣyataḥ nipāti iti ete
virāḍbhyām vai iṣṭvā devāḥ svargam lokam ajayan
tathā eva etat yajamānaḥ virāḍbhyām iṣṭvā svargam lokam jayati
te trayastriṃśat akṣare bhavataḥ
trayastriṃśat vai devāḥ aṣṭau vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca
tat prathame yajña mukhe devatāḥ akṣara bhājaḥ karoti
akṣareṇa akṣareṇa eva tat devatām prīṇāti
deva pātreṇa eva tat devatāḥ tarpayati
prayājavat an anuyājam kartavyam prāyaṇīyam iti āhuḥ hīnam iva vai etat īṅkhitam iva yat prāyaṇīyasya anuyājāḥ iti
tat tat na ādṛtyam
prayājavat eva anuyājavat kartavyam
prāṇāḥ vai prayājāḥ
prajā anuyājāḥ
yat prayājān antariyāt prāṇān tat yajamānasya antariyāt
yat anuyājān antariyāt prajām tat yajamānasya antariyāt
tasmāt prayājavat eva anuyājavat kartavyam
patnīḥ na saṃyājayet
saṃsthita yajuḥ na juhuyāt
tāvatā eva yajñaḥ asaṃsthitaḥ
prāyaṇīyasya niṣkāsam nidadhyāt
tam udayanīyena abhinirvapet yajñasya saṃtatyai yajñasya a vyavacchedāya
atho khalu yasyām eva sthālyām prāyaṇīyam nirvapet tasyām udayanīyam nirvapet
tāvatā eva yajñaḥ saṃtataḥ a vyavacchinnaḥ bhavati
amuṣmin vai etena loke rādhnuvanti na asmin iti āhuḥ
prāyaṇīyam iti nirvapanti
prāyaṇīyam iti caranti
prayanti eva asmāt lokāt yajamānāḥ iti
avidyayā eva tat āhuḥ
vyatiṣajet yājyā anuvākyāḥ
yāḥ prāyaṇīyasya puronuvākyāḥ tāḥ udayanīyasya yājyāḥ kuryāt
yāḥ udayanīyasya puronuvākyāḥ tāḥ prāyaṇīyasya yājyāḥ kuryāt
tat vyatiṣajati ubhayoḥ lokayoḥ ṛddhyai ubhayoḥ lokayoḥ pratiṣṭhityai
ubhayoḥ lokayoḥ ṛdhnoti
ubhayoḥ lokayoḥ pratitiṣṭhati
pratitiṣṭhati yaḥ evam veda
ādityaḥ caruḥ prāyaṇīyaḥ bhavati ādityaḥ udayanīyaḥ yajñasya dhṛtyai yajñasya barsa naddhyai yajñasya aprasraṃsāya
tat yathā eva adaḥ iti ha sma āha
tejanyāḥ ubhayatas antayoḥ aprasraṃsāya barsau nahyati
evam eva etat yajñasya ubhayatas antayoḥ aprasraṃsāya barsau nahyati yat ādityaḥ caruḥ prāyaṇīyaḥ bhavati ādityaḥ udayanīyaḥ
pathyayā eva itas svastyā prayanti
pathyām svastim abhi udyanti
svasti eva itas prayanti svasti udyanti svasti udyanti
prācyām vai diśi devāḥ somam rājānam akrīṇan
tasmāt prācyām diśi krīyate
tam trayodaśāt māsāt akrīṇan
tasmāt trayodaśaḥ māsaḥ na anuvidyate
na vai soma vikrayī anuvidyate
pāpaḥ hi soma vikrayī
tasya krītasya manuṣyān abhi upāvartamānasya diśaḥ vīryāṇi indriyāṇi vyudasīdan
tāni ekayā ṛcā avārurutsanta
tāni na aśaknuvan
tāni dvābhyām tāni tisṛbhiḥ tāni catasṛbhiḥ tāni pañcabhiḥ tāni ṣaḍbhiḥ tāni saptabhiḥ na eva avārundhata
tāni aṣṭābhiḥ avārundhata aṣṭābhiḥ āśnuvata
yat aṣṭābhiḥ avārundhata aṣṭābhiḥ āśnuvata tat aṣṭānām aṣṭa tvam
aśnute yat yat kāmayate yaḥ evam veda
tasmāt eteṣu karmasu aṣṭau aṣṭau anūcyante indriyāṇām vīryāṇām avaruddhyai
somāya krītāya prohyamāṇāya anubrūhi iti āha adhvaryuḥ
bhadrāt abhi śreyaḥ prehi iti anvāha
ayam vāva lokaḥ bhadraḥ
tasmāt asau eva lokaḥ śreyān
svargam eva tad lokam yajamānam gamayati
bṛhaspatiḥ puraetā te astu iti
brahma vai bṛhaspatiḥ
brahma eva asmai etat etat purogavam akaḥ
na vai brahmaṇvat riṣyati
atha īm ava sya vare ā pṛthivyāḥ iti
devayajanam vai varam pṛthivyai
devayajane eva enam tat avasāyayati
āre śatrūn kṛṇuhi sarva vīra iti
dviṣantam eva asmai tat pāpmānam bhrātṛvyam apabādhate adharam pādayati
soma yāḥ te mayobhuvaḥ iti tṛcam saumyam gāyatram anvāha some rājani prohyamāṇe
svayā eva enam tat devatayā svena chandasā samardhayati
sarve nandanti yaśasā āgatena iti anvāha
yaśaḥ vai somaḥ rājā
sarvaḥ ha vai etena krīyamāṇena nandati yaḥ ca yajñe lapsyamānaḥ bhavati yaḥ ca na
sabhāsāhena sakhyā sakhāyaḥ iti
eṣa vai brāhmaṇānām sabhāsāhaḥ sakhā yat somaḥ rājā
kilbiṣa spṛt iti
eṣaḥ u eva kilbiṣa spṛt
yaḥ vai bhavati yaḥ śreṣṭha tām aśnute sa kilbiṣam bhavati
tasmāt āhuḥ mā anuvocaḥ mā pracārīḥ kilbiṣam nu mā yātayan iti
pituṣaṇiḥ iti
annam vai pitu
dakṣiṇā vai pitu
tām enena sanoti
anna sanim eva enam tat karoti
aram hitaḥ bhavati vājināya iti
indriyam vai vīryam vājinam
ājarasam ha asmai vājinam na apacchidyate yaḥ evam veda
āgan devaḥ iti anvāha
āgataḥ hi sa tarhi bhavati
ṛtubhiḥ vardhatu kṣayam iti
ṛtavaḥ vai somasya rājñaḥ rāja bhrātaraḥ yathā manuṣyasya
taiḥ eva enam tat saha āgamayati
dadhātu naḥ savitā su prajām iṣam iti āśiṣam āśāste
sa naḥ kṣapābhiḥ ahabhiḥ ca jinvatu iti
ahāni vā ahāni
rātrayaḥ kṣapāḥ
ahar rātraiḥ eva asmai etām āśiṣam āśāste
prajāvantam rayim asme sam invatu iti āśiṣam eva āśāste
yā te dhāmāni haviṣā yajanti iti anvāha
tā te viśvā paribhūḥ astu yajñam
gaya sphānaḥ prataraṇaḥ su vīraḥ iti
gavām naḥ sphāvayitā pratārayitā edhi iti eva tat āha
gṛhā vai duryā
bibhyati vai somāt rājñaḥ āyataḥ yajamānasya gṛhāḥ
sa yat etām anvāha śāntyā eva enam tat śamayati
saḥ asya śāntaḥ na prajām na paśūn hinasti
imām dhiyam śikṣamāṇasya deva iti vāruṇyā paridadhāti
varuṇa devatyaḥ vai eṣa tāvat yāvat upanaddhaḥ yāvat pariśritāni prapadyate
svayā eva enam tat devatayā svena chandasā samardhayati
śikṣamāṇasya deva iti
śikṣate vai eṣa yaḥ yajate
kratum dakṣam varuṇa sam śiśādhi iti
vīryam prajñānam varuṇa sam śiśādhi iti eva tat āha
yayā ati viśvā duritā tarema su tarmāṇam adhi nāvam ruhema iti
yajñaḥ vai su tarmā nauḥ
kṛṣṇājinam vai su tarmā nauḥ
vāc vai su tarmā nauḥ
vācam eva tat āruhya tayā svargam lokam abhi saṃtarati
tāḥ etāḥ aṣṭau anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ dvādaśa sampadyante
dvādaśa vai māsāḥ saṃvatsaraḥ
saṃvatsaraḥ prajāpatiḥ
prajāpati āyatanābhiḥ eva ābhiḥ rādhnoti yaḥ evam veda
tris prathamām tris uttamām anvāha
yajñasya eva tat barsau nahyati sthemne balāya a visraṃsāya
anyataraḥ anaḍvān yuktaḥ syāt anyataraḥ vimuktaḥ
atha rājānam upāvahareyuḥ
yat ubhayoḥ vimuktayoḥ upāvahareyuḥ pitṛ devatyam rājānam kuryuḥ
yat yuktayoḥ a yogakṣemaḥ prajāḥ vindet tāḥ prajāḥ pariplaveran
yaḥ anaḍvān vimuktaḥ tat śālā sadām prajānām rūpam yaḥ yuktaḥ tat cakriyāṇām
te ye yukte anye vimukte anye upāvaharanti ubhau eva te kṣema yogau kalpayanti
deva asurāḥ vai eṣu lokeṣu samayatanta
te etasyām prācyām diśi ayatanta
tān tatas asurāḥ ajayan
te dakṣiṇasyām diśi ayatanta
tān tatas asurāḥ ajayan
te pratīcyām diśi ayatanta
tān tatas asurāḥ ajayan
te udīcyām diśi ayatanta
tān tatas asurāḥ ajayan
te udīcyām prācyām diśi ayatanta
te tatas na parājayanta
sā eṣā diś aparājitā
tasmāt etasyām diśi yateta vā yātayet vā
īśvaraḥ ha anṛṇākartoḥ
te devāḥ abruvan a rāja tayā vai naḥ jayanti rājānam karavāmahai iti
tathā iti
te somam rājānam akurvan
te somena rājnā sarvāḥ diśaḥ ajayan
eṣa vai soma rājā yaḥ yajate
prāci tiṣṭhati ādadhati
tena prācīm diśam jayati
tam dakṣiṇā parivahanti
tena dakṣiṇām diśam jayati
tam pratyañcam āvartayanti
tena pratīcīm diśam jayati
tam udīcaḥ tiṣṭhataḥ upāvaharanti
tena udīcīm diśam jayati
somena rājñā sarvāḥ diśaḥ jayati yaḥ evam veda
haviḥ ātithyam nirupyate some rājani āgate
somaḥ vai rājā yajamānasya gṛhān āgacchati
tasmai etat haviḥ ātithyam nirupyate
tat ātithyasya ātithya tvam
nava kapālaḥ bhavati
nava vai prāṇāḥ prāṇānām kﾱptyai prāṇānām pratiprajñātyai
vaiṣṇavaḥ bhavati
viṣṇuḥ vai yajñaḥ
svayā eva enam tat devatayā svena chandasā samardhayati
sarvāṇi vāva chandāṃsi ca pṛṣṭhāni ca somam rājānam krītam anu āyanti
yāvantaḥ khalu vai rājānam anuyanti tebhyaḥ sarvebhyaḥ ātithyam kriyate
agnim manthanti some rājani āgate
tat yathā eva adaḥ manuṣya rāje āgate anyasmin vā arhati ukṣāṇam vā vehatam vā kṣadante evam eva asmai etat kṣadante yat agnim manthanti
agniḥ hi devānām paśuḥ
agnaye mathyamānāya anubrūhi iti āha adhvaryuḥ
abhi tvā deva savitar iti sāvitrīm anvāha
tat āhuḥ yat agnaye mathyamānāya anu vācā āha atha kasmāt sāvitrīm anvāha iti
savitā vai prasavānām īśe
savitṛ prasūtāḥ eva enam tat manthanti
tasmāt sāvitrīm anvāha
mahī dyauḥ pṛthivī ca naḥ iti dyāvāpṛthivīyām anvāha
tat āhuḥ yat agnaye mathyamānāya anu vācā āha atha kasmāt dyāvāpṛthivīyām anvāha iti
dyāvāpṛthivībhyām etam jātam devāḥ paryagṛhṇan
tābhyām eva adya api parigṛhītaḥ
tasmāt dyāvāpṛthivīyām anvāha
tvām agne puṣkarāt adhi iti tṛcam āgneyam gāyatram anvāha agnau mathyamāne
svayā eva enam tat devatayā svena chandasā samardhayati
atharvā niḥ amanthata iti rūpa samṛddham
etat vai yajñasya samṛddham yat rūpa samṛddham yat karma kriyamāṇam ṛc abhivadati
sa yadi na jāyeta yadi ciram jāyeta rākṣoghnyaḥ gāyatryaḥ anūcyāḥ
agne haṃsi ni atriṇam iti etāḥ rakṣasām apahatyai
rakṣāṃsi vai enam tarhi ālabhante yarhi na jāyate yarhi ciram jāyate
sa yadi ekasyām eva anūktāyām jāyeta yadi dvayoḥ atho bruvantu jantavaḥ iti jātāya jātavatīm abhirūpām anubrūyāt
yat yajñe abhirūpam tat samṛddham
ā yam haste na khādinam iti
hastābhyām hi enam manthanti
śiśum jātam iti
śiśuḥ iva vai eṣa prathama jātaḥ yat agniḥ
na bibhrati viśām agnim su adhvaram iti
yat vai devānām na iti tat eṣām om iti
pra devam deva vītaye bharata vasu vittamam iti prahriyamāṇāya abhirūpā
yat yajñe abhirūpam tat samṛddham
ā sve yonau ni sīdatu iti
eṣa ha vai asya svaḥ yoniḥ yat agniḥ agneḥ
ā jātam jātavedasi iti
jātaḥ itaraḥ jātavedāḥ itaraḥ
priyam śiśīta atithim iti
eṣa ha vai asya priyaḥ atithiḥ yat agniḥ agneḥ
syone ā gṛhapatim iti
śāntyām eva enam tat dadhāti
agninā agniḥ sam idhyate kaviḥ gṛhapatiḥ yuvā havyavāṭ juhū āsyaḥ iti abhirūpā
yat yajñe abhirūpam tat samṛddham
tvam hi agne agninā vipraḥ vipreṇa san satā iti
vipraḥ itaraḥ vipraḥ itaraḥ
san itaraḥ san itaraḥ
sakhā sakhyā samidhyase iti
eṣa ha vai asya svaḥ sakhā yat agniḥ agneḥ
tam marjayanta sukratum puroyāvānam ājiṣu sveṣu kṣayeṣu vājinam iti
eṣa ha vai asya svaḥ kṣayaḥ yat agniḥ agneḥ
yajñena yajñam ayajanta devāḥ iti uttamayā paridadhāti
yajñena vai tat devāḥ yajñam ayajanta yat agninā agnim ayajanta
te svargam lokam āyan
tāni dharmāṇi prathamāny āsan te ha nākam mahimānaḥ sacanta yatra pūrve sādhyāḥ santi devā iti
chandāṃsi vai sādhyāḥ devāḥ
te agre agninā agnim ayajanta
te svargam lokam āyan
ādityāḥ ca eva iha āsan aṅgirasaḥ ca
te agre agninā agnim ayajanta
te svargam lokam āyan
sā eṣā svargyā āhutiḥ yat agni āhutiḥ
yadi ha vai api a brāhmaṇa uktaḥ yadi durukta uktaḥ yajate atha ha eṣā āhutiḥ gacchatī eva devān na pāpmanā saṃsṛjyate
gacchati asya āhutiḥ devān na asya āhutiḥ pāpmanā saṃsṛjyate yaḥ evam veda
tāḥ etāḥ trayodaśa anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ saptadaśa sampadyante
saptadaśaḥ vai prajāpatiḥ
dvādaśa māsāḥ
pañca ṛtavaḥ
tāvān saṃvatsaraḥ
saṃvatsaraḥ prajāpatiḥ
prajāpati āyatanābhiḥ eva ābhiḥ rādhnoti yaḥ evam veda
tris prathamām tris uttamām anvāha
yajñasya eva tat barsau nahyati sthemne balāya a visraṃsāya
samidhā agnim duvasyat ā pyāyasva sam etu te iti ājya bhāgayoḥ puronuvākye bhavataḥ ātithyavatyau rūpa samṛddhe
etat vai yajñasya samṛddham yat rūpa samṛddham yat karma kriyamāṇam ṛc abhivadati
sā eṣā āgneyī atithimatī
na saumyā atithimatī asti
yat saumyā atithimatī syāt śaśvat sā syāt
etat tu eva eṣā atithimatī yat āpīnavatī
yadā vai atithim pariveviṣati āpīnaḥ iva vai sa tarhi bhavati
tayoḥ juṣāṇena eva yajati
idam viṣṇuḥ vi cakrame tat asya priyam abhi pāthaḥ aśyām iti vaiṣṇavyau
tripadām anūcya catuṣpadayā yajati
sapta padāni bhavanti
śiraḥ vai etat yajñasya yat ātithyam
sapta vai śīrṣan prāṇāḥ
śīrṣan eva tat prāṇān dadhāti
hotāram citra ratham adhvarasya pra pra ayam agniḥ bharatasya śṛṇve iti sviṣṭakṛtaḥ saṃyājye bhavataḥ ātithyavatyau rūpa samṛddhe
etat vai yajñasya samṛddham yat rūpa samṛddham yat karma kriyamāṇam ṛc abhivadati
triṣṭubhau bhavataḥ sa indriya tvāya
iḍā antam bhavati
iḍā antena vai etena devāḥ arādhnuvan yat ātithyam
tasmāt iḍā antam eva kartavyam
prayājān eva atra yajanti na anuyājān
prāṇāḥ vai prayāja anuyājāḥ
te ye ime śīrṣan prāṇāḥ te prayājāḥ
ye avāñcaḥ te anuyājāḥ
sa yaḥ atra anuyājān yajet yathā imān prāṇān ālupya śīrṣan dhitset tādṛś tat
atiriktam tat
sam u vai ime prāṇāḥ vidre ye ca ime ye ca ime
tat yat eva atra prayājān yajanti na anuyājān tatra sa kāmaḥ upāptaḥ yaḥ anuyājeṣu yaḥ anuyājeṣu
yajñaḥ vai devebhyaḥ udakrāmat
na vaḥ aham annam bhaviṣyāmi iti
na iti devāḥ abruvan annam eva naḥ bhaviṣyasi iti
tam devāḥ vimethire
sa ha ebhyaḥ vihṛtaḥ na prababhūva
te ha ūcuḥ devāḥ na vai naḥ ittham vihṛtaḥ alam bhaviṣyati hanta imam yajñam saṃbharāma iti
tathā iti
tam saṃjabhruḥ
tam saṃbhṛtya ūcuḥ aśvinau imam bhiṣajyatam iti
aśvinau vai devānām bhiṣajau aśvinau adhvaryū
tasmāt adhvaryū gharmam saṃbharataḥ
tam saṃbhṛtya āhatuḥ brahman pravargyeṇa pracariṣyāmaḥ hotar abhiṣṭuhi iti
brahma jajñānam prathamam purastāt iti pratipadyate
brahma vai bṛhaspatiḥ
brahmaṇā eva enam tat bhiṣajyati
iyam vai pitre rāṣṭrī eti agre iti
vāc vai rāṣṭrī
vācam eva asmin tat dadhāti
mahān mahī astabhāyat vi jātaḥ iti brāhmaṇaspatyā
brahma vai bṛhaspatiḥ
brahmaṇā eva enam tat bhiṣajyati
abhi tyam devam savitāram oṇyoḥ iti sāvitrī
prāṇaḥ vai savitā
prāṇam eva asmin tat dadhāti
sam sīdasva mahāṁ asi iti eva enam samasādayan
añjanti yam prathayantaḥ na viprāḥ iti ajyamānāya abhirūpā
yat yajñe abhirūpam tat samṛddham
pataṃgam aktam asurasya māyayā yaḥ naḥ sanutyaḥ abhidāsat agne bhava naḥ agne sumanāḥ upetau iti dve dve abhirūpe
yat yajñe abhirūpam tat samṛddham
kṛṇuṣva pājaḥ prasitim na pṛthvīm iti pañca rākṣoghnyaḥ rakṣasām apahatyai
pari tvā girvaṇaḥ giraḥ adhi dvayoḥ adadhāḥ ukthyam vacaḥ śukram te anyat yajatam te anyat apaśyam gopām a nipadyamānam iti catasraḥ ekapātinyaḥ
tāḥ ekaviṃśatiḥ bhavanti
ekaviṃśaḥ ayam puruṣaḥ
daśa hastyāḥ aṅgulayaḥ daśa pādyāḥ
ātmā ekaviṃśaḥ
tam imam ātmānam ekaviṃśam saṃskurute
srakve drapsasya dhamataḥ sam asvaran iti nava pāvamānyaḥ
nava vai prāṇāḥ
prāṇān eva asmin tat dadhāti
ayam venaḥ codayat pṛśni garbhāḥ iti
ayam vai venaḥ
asmāt vai ūrdhvāḥ anye prāṇāḥ venanti avāñcaḥ anye
tasmāt venaḥ
prāṇaḥ vai ayam san na abheḥ iti
tasmāt nābhiḥ
tat nābheḥ nābhi tvam
prāṇam eva asmin tat dadhāti
pavitram te vitatam brahmaṇaspate tapoḥ pavitram vitatam divaḥ pade vi yat pavitram dhiṣaṇāḥ atanvata iti
pūtavantaḥ prāṇāḥ
te ime avāñcaḥ retasyaḥ mūtryaḥ purīṣyaḥ iti
etān eva asmin tat dadhāti
gaṇānām tvā gaṇa patim havāmahe iti brāhmaṇaspatyam
brahma vai bṛhaspatiḥ
brahmaṇā eva enam tat bhiṣajyati
prathaḥ ca yasya saprathaḥ ca nāma iti gharma tanvaḥ
sa tanum eva enam tat sa rūpam karoti
rathaṃtaram ājabhāra vasiṣṭhaḥ bharadvājaḥ bṛhat ā cakre agneḥ iti
bṛhadrathantaravantam eva enam tat karoti
apaśyam tvā manasā cekitānam iti prajāvān prājāpatyaḥ
prajām eva asmin tat dadhāti
kā rādhat hotrā aśvinā vām iti nava vichandasaḥ
tat etat yajñasya antastyam
vikṣudram iva vai antastyam aṇīyaḥ iva ca sthavīyaḥ iva ca
tasmāt etāḥ vichandasaḥ bhavanti
etābhiḥ ha aśvinoḥ kakṣīvān priyam dhāma upāgacchat
sa paramam lokam ajayat
upa aśvinoḥ priyam dhāma gacchati jayati paramam lokam yaḥ evam veda
ābhāti agniḥ uṣasām anīkam iti sūktam
pīpivāṃsam aśvinā gharmam acchā iti abhirūpam
yat yajñe abhirūpam tat samṛddham
tat u traiṣṭubham
vīryam vai triṣṭubh
vīryam eva asmin tat dadhāti
grāvāṇā iva tat id artham jarethe iti sūktam
akṣī iva karṇau iva nāsā iva iti aṅga samākhyāyam eva asmin tat indriyāṇi dadhāti
tat u traiṣṭubham
vīryam vai triṣṭubh
vīryam eva asmin tat dadhāti
īḍe dyāvāpṛthivī pūrva cittaye iti sūktam
agnim gharmam su rucam yāman iṣṭaye iti abhirūpam
yat yajñe abhirūpam tat samṛddham
tat u jāgatam
jāgatāḥ vai paśavaḥ
paśūn eva asmin tat dadhāti
yābhiḥ amum āvatam yābhiḥ amum āvatam iti
etāvataḥ ha atra aśvinau kāmān dadṛśatuḥ
tān eva asmin tat dadhāti
taiḥ eva enam tat samardhayati
arūrucat uṣasaḥ pṛśniḥ agriyaḥ iti rucitavatī
rucam eva asmin tat dadhāti
dyubhiḥ aktubhiḥ pari pātam asmān iti uttamayā paridadhāti
ariṣṭebhiḥ aśvinā saubhagebhiḥ tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ iti
etaiḥ eva enam tat kāmaiḥ samardhayati
iti nu pūrvam paṭalam
atha uttaram
upa hvaye sudughāṃ dhenum etāṃ hiṃkṛṇvatī vasupatnī vasūnām abhi tvā deva savitaḥ sam ī vatsaṃ na mātṛbhiḥ saṃ vatsa iva mātṛbhir yas te stanaḥ śaśayo yo mayobhūr gaur amīmed anu vatsam miṣantaṃ namased upa sīdata saṃjānānā upa sīdann abhijñv ā daśabhir vivasvato duhanti saptaikāṃ samiddho agnir aśvinā samiddho agnir vṛṣaṇāratir divas tad u prayakṣatamam asya karmātmanvan nabho duhyate ghṛtam paya ut tiṣṭha brahmaṇaspate 'dhukṣat pipyuṣīm iṣam upa dravapayasā godhug oṣam ā sute siñcata śriyam ā nūnam aśvinor ṛṣiḥ sam u tye mahatīr apa ity ekaviṃśatir abhirūpā yad yajñe 'bhirūpaṃ tat samṛddham
ud u sya devaḥ savitā hiraṇyayā iti anūttiṣṭhati
praitu brahmaṇaspatiḥ iti anupraiti
gandharvaḥ itthā padam asya rakṣati iti kharam avekṣate
nāke suparṇam upa yat patantam iti upaviśati
taptaḥ vām gharmaḥ nakṣati sva hotā ubhā pibatam aśvinā iti pūrvāhṇe yajati
agne vīhi iti anuvaṣaṭkaroti sviṣṭakṛt bhājanam
yat usriyāsu āhutam ghṛtam payaḥ asya pibatam aśvinā iti aparāhṇe yajati
agne vīhi iti anuvaṣaṭkaroti sviṣṭakṛt bhājanam
trayāṇām ha vai haviṣām sviṣṭakṛte na samavadyanti somasya gharmasya vājinasya iti
sa yat anuvaṣaṭkaroti agneḥ eva sviṣṭakṛtaḥ anantarityai
viśvāḥ āśāḥ dakṣiṇasāt iti brahmā japati
svāhākṛtaḥ śucir deveṣu gharmaḥ samudrād ūrmim ud iyarti veno drapsaḥ samudram abhi yaj jigāti sakhe sakhāyam abhy ā vavṛtsvordhva ū ṣu ṇa ūtaya ūrdhvo naḥ pāhy aṃhasas taṃ ghem itthā namasvina ity abhirūpā yad yajñe'bhirūpaṃ tat samṛddham
pāvaka śoce tava hi kṣayam pari iti bhakṣam ākāṅkṣate
hutaṃ havir madhu havir indratame 'gnāv aśyāma te deva gharma madhumataḥ pitumato vājavato 'ṅgirasvato namas te astu mā mā hiṃsīr iti gharmasya bhakṣayati
śyeno na yoniṃ sadanaṃ dhiyā kṛtam ā yasmin sapta vāsavā iti saṃsādyamānāyānvāha
haviḥ haviṣmas mahi sadma daivyam iti yat ahar utsādayiṣyantaḥ bhavanti
su yavasāt bhagavatī hi bhūyāḥ iti uttamayā paridadhāti
tat etat deva mithunam yat gharmaḥ
sa yaḥ gharmaḥ tat śiśnam
yau śaphau tau śaphau
yā upayamanī te śroṇikapāle
yat payaḥ tat retaḥ
tat idam agnau deva yonyām prajanane retaḥ sicyate
agniḥ vai deva yoniḥ
saḥ agneḥ deva yonyāḥ āhutibhyaḥ sambhavati
ṛc mayaḥ yajuḥ mayaḥ sāma mayaḥ veda mayaḥ brahma mayaḥ amṛta mayaḥ sambhūya devatāḥ apyeti yaḥ evam veda yaḥ ca evam vidvān etena yajña kratunā yajate
deva asurāḥ vai eṣu lokeṣu samayatanta
te vai asurāḥ imān eva lokān puraḥ akurvata yathā ojīyāṃsaḥ balīyāṃsaḥ evam
te vai ayasmayīm eva imām akurvata rajatām antarikṣam hariṇīm divam
te tathā imān lokān puraḥ akurvata
te devāḥ abruvan puraḥ vai ime asurāḥ imān lokān akrata puraḥ imān lokān pratikaravāmahai iti
tathā iti
te sadaḥ eva asyāḥ pratyakurvata āgnīdhram antarikṣāt havirdhāne divaḥ
te tathā imān lokān puraḥ pratyakurvata
te devāḥ abruvan upasadaḥ upāyāma upasadā vai mahā puram jayanti iti
tathā iti
yām eva prathamām upasadam upāyan tayā eva enān asmāt lokāt anudanta yām dvitīyām tayā antarikṣāt yām tṛtīyām tayā divaḥ
tān tathā ebhyaḥ lokebhyaḥ anudanta
te vai ebhyaḥ lokebhyaḥ nuttāḥ asurāḥ ṛtūn aśrayanta
te vai ṛtubhyaḥ nuttāḥ asurāḥ māsān aśrayanta
te devāḥ abruvan upasadaḥ eva upāyāma iti
tathā iti
te imāḥ ṣaḍ satīḥ upasadaḥ dvis dvis ekaikām upāyan
tāḥ dvādaśa samapadyanta
dvādaśa vai māsaḥ
tān vai māsebhyaḥ anudanta
te vai māsebhyaḥ nuttāḥ asurāḥ ardha māsān aśrayanta
te vā ardhamāsebhyo nuttā asurā ahorātre aśrayanta te devā abruvann upasadāv evopāyāmeti tatheti te yām eva pūrvāhṇa upasadam upāyaṃs tayaivainān ahno 'nudanta yām aparāhṇe tayā rātres tāṃstathobhābhyām antarāyan
tasmāt su pūrvāhṇe eva pūrvayā upasadā pracaritavyam su aparāhṇe aparayā
tāvantam eva tat dviṣate lokam pariśinaṣṭi
jitayaḥ vai nāma etāḥ yat upasadaḥ
asapatnām vai etābhiḥ devāḥ vijitim vyajayanta
asapatnām vijitim vijayate yaḥ evam veda
yām devāḥ eṣu lokeṣu yām ṛtuṣu yām māseṣu yām ardha māseṣu yām ahorātrayoḥ vijitim vyajayanta tām vijitim vijayate yaḥ evam veda
te devāḥ abibhayuḥ asmākam vipremāṇam anu idam asurāḥ ābhaviṣyanti iti
te vyutkramya amantrayanta
agniḥ vasubhiḥ udakrāmat indraḥ rudraiḥ varuṇaḥ ādityaiḥ bṛhaspatiḥ viśvaiḥ devaiḥ
te tathā vyutkramya amantrayanta
te abruvan hanta yāḥ eva naḥ imāḥ priyatamāḥ tanvaḥ tāḥ asya varuṇasya rājñaḥ gṛhe saṃnidadhāmahai tābhiḥ eva naḥ sa na saṃgacchātai yaḥ naḥ etat atikrāmāt yaḥ ālulobhayiṣāt iti
tathā iti
te varuṇasya rājñaḥ gṛhe tanūḥ saṃnyadadhata
te yat varuṇasya rājñaḥ gṛhe tanūḥ saṃnyadadhata tat tānūnaptram abhavat
tat tānūnaptrasya tānūnaptra tvam
tasmāt āhuḥ na sa tānūnaptriṇe drogdhavyam iti
tasmāt u idam asurāḥ na anvābhavanti
śiraḥ vai etat yajñasya yat ātithyam grīvā upasadaḥ
samāna barhiṣī bhavataḥ
samānam hi śiraḥ grīvam
iṣum vai etām devāḥ samaskurvata yat upasadaḥ
tasyāḥ agniḥ anīkam āsīt somaḥ śalyaḥ viṣṇuḥ tejanam varuṇaḥ parṇāni
tām ājya dhanvānaḥ vyasṛjan
tayā puraḥ bhindantaḥ āyan
tasmāt etāḥ ājya haviṣaḥ bhavanti
caturaḥ agre stanān vratam upaiti upasatsu
catur saṃdhiḥ hi iṣuḥ anīkam śalyaḥ tejanam parṇāni
trīn stanān vratam upaiti upasatsu
triṣaṃdhiḥ hi iṣuḥ anīkam śalyaḥ tejanam
dvau stanau vratam upaiti upasatsu
dviṣaṃdhiḥ hi iṣuḥ śalyaḥ ca hi eva tejanam ca
ekam stanam vratam upaiti upasatsu
ekā hi eva iṣuḥ iti ākhyāyataḥ
ekayā vīryam kriyate
paras varīyāṃsaḥ vai ime lokāḥ arvāk aṃhīyaṃsaḥ
parastāt arvācīḥ upasadaḥ upaiti eṣām eva lokānām abhijityā
upasadyāya mīḍhuṣe imām me agne samidham imām upasadam vaneḥ iti tisraḥ tisraḥ sāmidhenyaḥ rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
jaghnivatīḥ yājyā anuvākyāḥ kuryāt
agnir vṛtrāṇi jaṅghanad ya ugra iva śaryahā tvaṃ somāsi satpatir gayasphāno amīvahedaṃ viṣṇur vi cakrame trīṇi padā vicakrama ity etāḥ
viparyastābhiḥ aparāhṇe yajati
ghnantaḥ vai etābhiḥ devāḥ puraḥ bhindantaḥ āyan yat upasadaḥ
sa chandasaḥ kartavyāḥ na vichandasaḥ
yat vichandasaḥ kuryāt grīvāsu tat gaṇḍam dadhyāt īśvaraḥ glāvaḥ janitoḥ
tasmāt sa chandasaḥ eva kartavyāḥ na vichandasaḥ
tat u ha sma āha upāviḥ jānaśruteyaḥ
ājya haviṣaḥ hi upasadaḥ
tasmāt ha sma tat āha
deva varma vai etat yat prayājāḥ ca anuyājāḥ ca
a prayājam ananuyājam bhavati iṣvai saṃśityai a pratiśarāya
sakṛt atikramya āśrāvayati yajñasya abhikrāntyai an apakramāya
tat āhuḥ
krūram iva vai somasya rājñaḥ ante caranti yat asya ghṛtena ante caranti
ghṛtena hi vajreṇa indraḥ vṛtram ahan
aṃśuḥ aṃśuḥ te deva soma āpyāyatām indrāya eka dhana vide ā tubhyam indraḥ pyāyatām ā tvam indrāya pyāyasva ā pyāyaya asmān sakhīn sanyā medhayā svasti te deva soma sutyām udṛcam aśīya iti rājānam āpyāyayanti
yat eva asya tat krūram iva ante caranti tat eva asya etena āpyāyayanti
atho enam vardhayanti eva
dyāvāpṛthivyoḥ vai eṣa garbhaḥ yat somaḥ rājā
tat yat eṣṭāḥ rāyaḥ eṣṭā vāmāni pra iṣe bhagāya ṛtam ṛta vādibhyaḥ namaḥ dive namaḥ pṛthivyai iti prastare nihnavate
dyāvāpṛthivībhyām eva tat namaskurvanti
atho ene vardhayanti eva
vardhayanti eva
somaḥ vai rājā gandharveṣu āsīt
tam devāḥ ca ṛṣayaḥ ca abhyadhyāyan katham ayam asmān somaḥ rājā gacchet iti
sā vāc abravīt strī kāmāḥ vai gandharvāḥ mayā eva striyā bhūtayā paṇadhvam iti
na iti devāḥ abruvan katham vayam tvat ṛte syāma iti
sā bravīt krīṇīta eva yarhi vāva vaḥ mayā arthaḥ bhavitā tarhi eva vaḥ aham punar āgantāsmi iti
tathā iti
tayā mahānagnyā bhūtayā somam rājānam akrīṇan
tām anukṛtim a skannām vatsatarīm ājanti soma krayaṇīm
tayā somam rājānām krīṇanti
tām punar niṣkrīṇīyāt
punar hi sā tān āgacchat
tasmāt upāṃśu vācā caritavyam some rājani krīte
gandharveṣu hi tarhi vāc bhavati
sā agnau eva praṇīyamāne punar āgacchati
agnaye praṇīyamānāya anubrūhi iti āha adhvaryuḥ
pra devam devyā dhiyā bharata jātavedasam havyā naḥ vakṣat ānuṣak iti gāyatrīm brāhmaṇasya anubrūyāt
gāyatraḥ vai brāhmaṇaḥ
tejaḥ vai brahmavarcasam gāyatrī
tejasā eva enam tat brahmavarcasena samardhayati
imam mahe vidathyāya śūṣam iti triṣṭubham rājanyasya anubrūyāt
traiṣṭubhaḥ vai rājanyaḥ
ojaḥ vai indriyam vīryam triṣṭubh
ojasā eva enam tat indriyeṇa vīryeṇa samardhayati
śaśvat kṛtva īḍyāya pra jabhruriti
svānām eva enam tat śraiṣṭhyam gamayati
śṛṇotu no damyebhir anīkaiḥ śṛṇotv agnir divyair ajasra iti
ājarasam ha asmin ajasraḥ dīdāya yaḥ evam veda
ayam iha prathamaḥ dhāyi dhātṛbhiḥ iti jagatīm vaiśyasya anubrūyāt
jāgataḥ vai vaiśyaḥ
jāgatāḥ paśavaḥ
paśubhiḥ eva enam tat samardhayati
vaneṣu citram vibhvam viśe viśe iti abhirūpā
yat yajñe abhirūpam tat samṛddham
ayam u sya pra devayuḥ iti anuṣṭubhi vācam visṛjate
vāc vai anuṣṭubh
vāci eva tat vācam visṛjate
ayam u sya iti yat āha ayam u syā agamam yā purā gandharveṣu avāksam iti eva tat vāc prabrūte
ayam agniḥ uruṣyati iti
ayam vai agniḥ uruṣyati
amṛtāt iva janmanaḥ iti amṛta tvam eva asmin tat dadhāti
sahasaś cit sahīyān devo jīvātave kṛta iti
devaḥ hi eṣaḥ etat jīvātave kṛtaḥ yat agniḥ
iﾱāyās tvā pade vayaṃ nābhā pṛthivyā adhīti
etat vai iḍāyāḥ padam yat uttara vedī nābhiḥ
jātavedaḥ ni dhīmahi iti
nidhāsyantaḥ hi enam bhavanti
havyam hi vakṣyan bhavati
agne viśvebhiḥ svanīka devair ūrṇāvantam prathamaḥ sīda yonim iti
viśvaiḥ eva enam tat devaiḥ saha āsādayati
kulāyinam ghṛtavantam savitre iti
kulāyam iva hi etat yajñe kriyate yat paitudāravāḥ paridhayaḥ gulgulu ūrṇā stukāḥ sugandhi tejanāni iti
yajñam naya yajamānāya sādhu iti
yajñam eva tat ṛjudhā pratiṣṭhāpayati
sīda hotar sve u loke cikitvān iti
agniḥ vai devānām hotā
tasya eṣa svaḥ lokaḥ yat uttara vedī nābhiḥ
sādaya yajñam su kṛtasya yonau iti
yajamānaḥ vai yajñaḥ
yajamānāya eva etām āśiṣam āśāste
devāvīḥ devān haviṣā yajāsi agne bṛhat yajamāne vayaḥ dhāḥ iti
prāṇaḥ vai vayaḥ
prāṇam eva tat yajamāne dadhāti
ni hotā hotṛṣadane vidānaḥ iti
agniḥ vai devānām hotā
tasya etat hotṛṣadanam yat uttara vedī nābhiḥ
tveṣaḥ dīdivān asadat su dakṣaḥ iti
āsannaḥ hi sa tarhi bhavati
agniḥ vai devānām vasiṣṭhaḥ
sahasrambharaḥ śuci jihvaḥ agniḥ iti
eṣā ha vai asya sahasrambhara tā yat enam ekam santam bahudhā viharanti
pra ha vai sāhasram poṣam āpnoti yaḥ evam veda
tvam dūtaḥ tvam u naḥ paraspāḥ iti uttamayā paridadhāti
tvam vasyaḥ ā vṛṣabha praṇetā agne tokasya naḥ tane tanūnām aprayucchan dīdyat bodhi gopāḥ iti
agniḥ vai devānām gopāḥ
agnim eva tat sarvatas goptāram paridatte ātmane ca yajamānāya ca yatra evam vidvān etayā paridadhāti
atho saṃvatsarīṇām eva etām svastim kurute
tāḥ etāḥ aṣṭau anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ dvādaśa sampadyante
dvādaśa vai māsāḥ saṃvatsaraḥ
saṃvatsaraḥ prajāpatiḥ
prajāpati āyatanābhiḥ eva ābhiḥ rādhnoti yaḥ evam veda
tris prathamām tris uttamām anvāha
yajñasya eva tat barsau nahyati sthemne balāya a visraṃsāya
havirdhānābhyām prohyamāṇābhyām anubrūhi iti āha adhvaryuḥ
yuje vām brahma pūrvyam namobhiḥ iti anvāha
brahmaṇā vai ete devāḥ ayuñjata yat havirdhāne
brahmaṇā eva ene etat yuṅkte
na vai brahmaṇvat riṣyati
pretām yajñasya śaṃbhuvā iti tṛcam dyāvāpṛthivīyam anvāha
tat āhuḥ yat havirdhānābhyām prohyamāṇābhyām anu vācā āha atha kasmāt tṛcam dyāvāpṛthivīyam anvāha iti
dyāvāpṛthivī vai devānām havirdhāne āstām
te u eva adya api havirdhāne
te hi idam antareṇa sarvam haviḥ yat idam kiṃca
tasmāt tṛcam dyāvāpṛthivīyam anvāha
yame iva yatamāne yat aitam iti
yame iva hi ete yatamāne prabāhuk itaḥ
devayantaḥ hi ene mānuṣāḥ prabharanti
somaḥ vai rājā induḥ
somāya eva ene etat rājñe āsade acīkﾱpat
adhi dvayor adadhā ukthyaṃ vaca iti
dvayoḥ hi etat tṛtīyam chadiḥ adhinidhīyata
ukthyam vacaḥ iti yat āha yajñiyam vai karma ukthyam vacaḥ yajñam eva etena samardhayati
yatasrucā mithunā yā saparyataḥ asaṃyatto vrate te kṣeti puṣyatīti
yat adaḥ pūrvam yattavat padam āha tat eva etena śāntyā śamayati
bhadrā śaktiḥ yajamānāya sunvate iti āśiṣam āśāste
viśvā rūpāṇi prati muñcate kaviḥ iti viśvarūpām anvāha
sa rarāṭyām īkṣamāṇaḥ anubrūyāt
viśvam iva hi rūpam rarāṭyāḥ śuklam iva ca kṛṣṇam iva ca
viśvam rūpam avarunddhe ātmane ca yajamānāya ca yatra evam vidvān etām rarāṭyām īkṣamāṇaḥ anvāha
pari tvā girvaṇo gira ity uttamayā paridadhāti
sa yadā eva havirdhāne saṃpariśrite manyeta atha paridadhyāt
a nagnambhāvukāḥ ha hotuḥ ca yajamānasya ca bhāryā bhavanti yatra evam vidvān etayā havirdhānayoḥ saṃpariśritayoḥ paridadhāti
yajuṣā vai ete pariśrīyete yat havirdhāne
yajuṣā eva ene etat pariśrayanti
tau yadā eva adhvaryuḥ ca pratiprasthātā ca ubhayatas methyau nihanyātām atha paridadhyāt
atra hi te saṃpariśrite bhavataḥ
tāḥ etāḥ aṣṭau anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ dvādaśa sampadyante
dvādaśa vai māsāḥ saṃvatsaraḥ
saṃvatsaraḥ prajāpatiḥ
prajāpati āyatanābhiḥ eva ābhiḥ rādhnoti yaḥ evam veda
tris prathamām tris uttamām anvāha
yajñasya eva tat barsau nahyati sthemne balāya a visraṃsāya
agnīṣomābhyām praṇīyamānābhyām anubrūhi iti āha adhvaryuḥ
sāvīḥ hi deva prathamāya pitre iti sāvitrīm anvāha
tat āhuḥ yat agnīṣomābhyām praṇīyamānābhyām anu vācā āha atha kasmāt sāvitrīm anvāha iti
savitā vai prasavānām īśe
savitṛ prasūtāḥ eva enau tat praṇayanti
tasmāt sāvitrīm anvāha
praitu brahmaṇaspatiḥ iti brāhmaṇaspatyām anvāha
tat āhuḥ yat agnīṣomābhyām praṇīyamānābhyām anu vācā āha atha kasmāt brāhmaṇaspatyām anvāha iti
brahma vai bṛhaspatiḥ
brahma eva ābhyām etat purogavam akaḥ
na vai brahmaṇvat riṣyati
sa sūnṛtam eva tat yajñam karoti
tasmāt brāhmaṇaspatyām anvāha
hotā devaḥ amartyaḥ iti tṛcam āgneyam gāyatram anvāha some rājani praṇīyamāne
somam vai rājānam praṇīyamānam antareṇa eva sadaḥ havirdhānāni asurāḥ rakṣāṃsi ajighāṃsan
tam agniḥ māyayā atyanayat
māyayā hi sa tam atyanayat
tasmāt asya agnim purastāt dharanti
tisraḥ ca ekām ca anvāha
īśvarau ha vai etau saṃyantau yajamānam hiṃsitoḥ yaḥ ca asau pūrvaḥ uddhṛtaḥ bhavati yam u ca enam aparam praṇayanti
tat yat tisraḥ ca ekām ca anvāha saṃjānānau eva enau tat saṃgamayati
pratiṣṭhāyām eva enau tat pratiṣṭhāpayati ātmanaḥ ca yajamānasya ca ahiṃsāyai
āhutyām hūyamānāyām anvāha
agnaye eva tat juṣṭim āhutim gamayati
somaḥ jigāti gātu vid iti tṛcam saumyam gāyatram anvāha some rājani praṇīyamāne
svayā eva enam tat devatayā svena chandasā samardhayati
āsatsyan hi sa tarhi bhavati
tat atikramya eva anubrūyāt pṛṣṭhatas iva āgnīdhram kṛtvā
tam asya rājā varuṇas tam aśvineti vaiṣṇavīm anvāha
kratuṃ sacanta mārutasya vedhasaḥ dādhāra dakṣam uttamam aharvidaṃ vrajaṃ ca viṣṇuḥ sakhivāṁ aporṇuta iti
viṣṇuḥ vai devānām dvārapaḥ
saḥ eva asmai etat dvāram vivṛṇoti
antar ca prāgāḥ aditiḥ bhavāsi iti prapādyamāne anvāha śyenaḥ na yonim sadanam dhiyākṛtam iti āsanne
hiraṇyayam āsadaṃ deva eṣatīti
hiraṇmayam iva ha vai eṣaḥ etat devebhyaḥ chadayati yat kṛṣṇājinam
tasmāt etām anvāha
astabhnāt dyām asuraḥ viśva vedāḥ iti vāruṇyā paridadhāti
varuṇa devatyaḥ vai eṣa tāvat yāvat upanaddhaḥ yāvat pariśritāni prapadyate
svayā eva enam tat devatayā svena chandasā samardhayati
tam yadi upa vā dhāveyuḥ abhayam vā iccheran eva vandasva varuṇam bṛhantam iti etayā paridadhyāt
yāvadbhyaḥ ha abhayam icchati yāvadbhyaḥ ha abhayam dhyāyati tāvadbhyaḥ ha abhayam bhavati yatra evam vidvān etayā paridadhāti
tasmāt evam vidvān etayā eva paridadhyāt
tāḥ etāḥ saptadaśa anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ ekaviṃśatiḥ sampadyante
ekaviṃśaḥ vai prajāpatiḥ
dvādaśa māsāḥ
pañca ṛtavaḥ
trayaḥ ime lokāḥ
asau ādityaḥ ekaviṃśaḥ uttamā pratiṣṭhā
tat daivam kṣatram
sā śrīḥ
tat ādhipatyam
tat bradhnasya viṣṭapam
tat prajāpateḥ āyatanam
tat svārājyam
ṛdhnoti etam eva etābhiḥ ekaviṃśatyā ekaviṃśatyā
yajñena vai devāḥ ūrdhvāḥ svargam lokam āyan
te abibhayuḥ imam naḥ dṛṣṭvā manuṣyāḥ ca ṛṣayaḥ ca anuprajñāsyanti iti
tam vai yūpena eva ayopayan
tam yat yūpena eva ayopayan tat yūpasya yūpa tvam
tam avācīna agram nimitya ūrdhvāḥ udāyan
tatas vai manuṣyāḥ ca ṛṣayaḥ ca devānām yajña vāstu abhyāyan yajñasya kiṃcid eṣiṣyāmaḥ prajñātyai iti
te vai yūpam eva avindan avācīna agram nimitam
te aviduḥ anena vai devāḥ yajñam ayūyupan iti
tam utkhāya ūrdhvam nyaminvan
tatas vai te pra yajñam ajānan pra svargam lokam
tat yat yūpaḥ ūrdhvaḥ nimīyate yajñasya prajñātyai svargasya lokasya anukhyātyai
vajraḥ vai eṣa yat yūpaḥ
saḥ aṣṭa aśriḥ kartavyaḥ
aṣṭa aśriḥ vai vajraḥ
tam tam praharati dviṣate bhrātṛvyāya vadham yaḥ asya stṛtyaḥ tasmai startavai
vajraḥ vai yūpaḥ
saḥ eṣa dviṣataḥ vadhaḥ udyataḥ tiṣṭhati
tasmāt ha api etarhi yaḥ dveṣṭi tasya apriyam bhavati amuṣya ayam yūpaḥ amuṣya ayam yūpaḥ iti dṛṣṭvā
khādiram yūpam kurvīta svarga kāmaḥ
khādireṇa vai yūpena devāḥ svargam lokam ajayan
tathā eva etat yajamānaḥ khādireṇa yūpena svargam lokam jayati
bailvam yūpam kurvīta annādya kāmaḥ puṣṭi kāmaḥ
samām samām vai bilvaḥ gṛbhītaḥ
tat annādyasya rūpam
ā mūlāt śākhābhiḥ anucitaḥ
tat puṣṭeḥ
puṣyati prajām ca paśūn ca yaḥ evam vidvān bailvam yūpam kurute
yat eva bailvam bilvam jyotiḥ iti vai ācakṣate
jyotiḥ sveṣu bhavati śreṣṭhaḥ svānām bhavati yaḥ evam veda
pālāśam yūpam kurvīta tejaskāmaḥ brahmavarcasa kāmaḥ
tejaḥ vai brahmavarcasam vanaspatīnām palāśaḥ
tejasvī brahmavarcasī bhavati yaḥ evam vidvān pālāśam yūpam kurute
yat eva pālāśam sarveṣām vai eṣa vanaspatīnām yoniḥ yat palāśaḥ
tasmāt palāśasya eva palāśena ācakṣate amuṣya palāśam amuṣya palāśam iti
sarveṣām ha asya vanaspatīnām kāmaḥ upāptaḥ bhavati yaḥ evam veda
añjmaḥ yūpam anubrūhi iti āha adhvaryuḥ
añjanti tvām adhvare devayantaḥ iti anvāha
adhvare hi enam devayantaḥ añjanti
vanaspate madhunā daivyena iti
etat vai madhu daivyam yat ājyam
yadi ca tiṣṭhāsi yadi ca śayāsai draviṇam eva asmāsu dhattāt iti eva tat āha
ucchrayasva vanaspate iti ucchrīyamāṇāya abhirūpā
yat yajñe abhirūpam tat samṛddham
etat vai varṣma pṛthivyai yatra yūpam unminvanti
su mitī mīyamānaḥ varcaḥ dhāḥ yajña vāhase iti āśiṣam āśāste
samiddhasya śrayamāṇaḥ purastād iti
samiddhasya hi eṣaḥ etat purastāt śrayate
brahma vanvānaḥ ajaram su vīram iti āśiṣam eva āśāste
aśanāyā vai pāpmā amatiḥ
tām eva tat ārāt nudate yajñāt ca yajamānāt ca
ucchrayasva mahate saubhagāya iti āśiṣam eva āśāste
yat vai devānām na iti tat eṣām om iti
tiṣṭha devaḥ iva savitā iti eva tat āha
ūrdhvaḥ vājasya sanitā iti
vāja sanim eva enam tat dhanasām sanoti
yat añjibhiḥ vāghadbhiḥ vihvayāmahe iti
chandāṃsi vai añjayaḥ vāghataḥ
taiḥ etat devān yajamānāḥ vihvayante mama yajñam āgacchata mama yajñam iti
mama yajñam āgacchata mama yajñam iti
yadi ha vai api bahavaḥ iva yajante atha ha asya devāḥ yajñam ā eva gacchanti yatra evam vidvān etām anvāha
ūrdhvo naḥ pāhy aṃhaso ni ketunā viśvaṃ sam atriṇaṃ daheti
rakṣāṃsi vai pāpmā atriṇaḥ
rakṣāṃsi pāpmānam daha iti eva tat āha
kṛdhī naḥ ūrdhvān carathāya jīvase iti yat āha kṛdhī naḥ ūrdhvān caraṇāya jīvase iti eva tat āha
yadi ha vai api nītaḥ iva yajamānaḥ bhavati pari ha eva enam tat saṃvatsarāya dadāti
vidāḥ deveṣu naḥ duvaḥ iti āśiṣam eva āśāste
jāto jāyate sudinatve ahnām iti
jātaḥ hi eṣaḥ etāt jāyate
samarye ā vidathe vardhamānaḥ iti
vardhayanti eva enam tat
punanti dhīrāḥ apasaḥ manīṣā iti
punanti eva enam tat
deva yāḥ vipraḥ ud iyarti vācam iti
devebhyaḥ eva enam tat nivedayati
yuvā su vāsāḥ parivītaḥ āgāt iti uttamayā paridadhāti
prāṇaḥ vai yuvā su vāsāḥ
saḥ ayam śarīraiḥ parivṛtaḥ
saḥ u śreyān bhavati jāyamānaḥ iti
śreyān śreyān
śreyān śreyān hi eṣaḥ etat bhavati jāyamānaḥ
tam dhīrāsaḥ kavayaḥ ud nayanti svādhyaḥ manasā devayantaḥ iti
ye vai anūcānāḥ te kavayaḥ
te eva enam tat unnayanti
tāḥ etāḥ sapta anvāha rūpa samṛddhāḥ
etat vai yajñasya samṛddham yat rūpa samṛddham yat karma kriyamāṇam ṛc abhivadati
tāsām tris prathamām anvāha tris uttamām
tāḥ ekādaśa sampadyante
ekādaśa akṣarā vai triṣṭubh
triṣṭubh indrasya vajraḥ
indra āyatanābhiḥ eva ābhiḥ rādhnoti yaḥ evam veda
tris prathamām tris uttamām anvāha
yajñasya eva tat barsau nahyati sthemne balāya a visraṃsāya
tiṣṭhet yūpaḥ anupraharet iti āhuḥ
tiṣṭhet paśu kāmasya
devebhyaḥ vai paśavaḥ annādyāya ālambhāya na atiṣṭhanta
te apakramya prativāvadataḥ atiṣṭhan na asmān ālapsyadhve na asmān iti
tatas vai devāḥ etam yūpam vajram apaśyan
tam ebhyaḥ udaśrayan
tasmāt bibhyataḥ upāvartanta
tam eva adya api upāvṛttāḥ
tatas vai devebhyaḥ paśavaḥ annādyāya ālambhāya atiṣṭhanta
tiṣṭhante asmai paśavaḥ annādyāya ālambhāya yaḥ evam veda yasya ca evam viduṣaḥ yūpaḥ tiṣṭhati
anupraharet svarga kāmasya
tam u ha sma etam pūrve anu eva praharanti
yajamānaḥ vai yūpaḥ yajamānaḥ prastaraḥ agniḥ vai deva yoniḥ saḥ agneḥ deva yonyāḥ āhutibhyaḥ sambhūya hiraṇya śarīraḥ ūrdhvaḥ svargam lokam eṣyati iti
atha ye tebhyaḥ avare āsan te etam svarum apaśyan yūpa śakalam
tam tasmin kāle anupraharet
tatra sa kāmaḥ upāptaḥ yaḥ anupraharaṇe
tatra sa kāmaḥ upāptaḥ yaḥ sthāne
sarvābhyaḥ vai eṣa devatābhyaḥ ātmānam ālabhate yaḥ dīkṣate
agniḥ sarvāḥ devatāḥ
somaḥ sarvāḥ devatāḥ
sa yat agnīṣomīyam paśum ālabhate sarvābhyaḥ eva tat devatābhyaḥ yajamānaḥ ātmānam niṣkrīṇīte
tat āhuḥ dvi rūpaḥ agnīṣomīyaḥ kartavyaḥ dvi devatyaḥ hi iti
tat tat na ādṛtyam
pīvaḥ iva kartavyaḥ
pīvaḥ rūpāḥ vai paśavaḥ
kṛśitaḥ iva khalu vai yajamānaḥ bhavati
tat yat pīvā paśuḥ bhavati yajamānam eva tat svena medhena samardhayati
tat āhuḥ na agnīṣomīyasya paśoḥ aśnīyāt puruṣasya vai eṣaḥ aśnāti yaḥ agnīṣomīyasya paśoḥ aśnāti yajamānaḥ hi etena ātmānam niṣkrīṇīte iti
tat tat na ādṛtyam
vārtraghnam vai etat haviḥ yat agnīṣomīyaḥ
agnīṣomābhyām vai indraḥ vṛtram ahan
tau enam abrūtām āvābhyām vai vṛtram avadhīḥ varam te vṛṇāvahai iti
vṛṇāthām iti
tau etam eva varam avṛṇātām śvaḥsutyāyām paśum
saḥ enayoḥ eṣaḥ acyutaḥ
vara vṛtaḥ hi enayoḥ
tasmāt tasya aśitavyam ca eva līpsitavyam ca
āprībhir āprīṇāti
tejo vai brahmavarcasam āpriyas tejasaivainaṃ tad brahmavarcasena samardhayati
samidho yajati
prāṇā vai samidhaḥ prāṇā hīdaṃ sarvaṃ samindhate yad idaṃ kiṃca prāṇān eva tat prīṇāti prāṇān yajamāne dadhāti
tanūnapātaṃ yajati prāṇo vai tanūnapāt sa hi tanvaḥ pāti prāṇam eva tat prīṇāti prāṇaṃ yajamāne dadhāti
narāśaṃsaṃ yajati prajā vai naro vāk śaṃsaḥ prajāṃ caiva tad vācaṃ ca prīṇāti prajāṃ ca vācaṃ ca yajamāne dadhāti
iﾱo yajaty annaṃ vā iﾱo 'nnam eva tat prīṇāty annaṃ yajamāne dadhāti
barhir yajati paśavo vai barhiḥ paśūn eva tat prīṇāti paśūn yajamāne dadhāti
duro yajati vṛṣṭir vai duro vṛṣṭim eva tat prīṇāti vṛṣṭim annādyaṃ yajamāne dadhāti
uṣāsānaktā yajaty ahorātre vā uṣāsānaktāhorātre eva tat prīṇāty ahorātrayor yajamānaṃ dadhāti
daivyā hotārā yajati prāṇāpānau vai daivyā hotārā prāṇāpānāv eva tat prīṇāti prāṇāpānau yajamāne dadhāti
tisro devīr yajati prāṇo vā apāno vyānas tisro devyas tā eva tat prīṇāti tā yajamāne dadhāti
tvaṣṭāraṃ yajati vāg vai tvaṣṭā vāgghīdaṃ sarvaṃ tāṣṭīva vācam eva tat prīṇāti vācaṃ yajamāne dadhāti
vanaspatiṃ yajati prāṇo vai vanaspatiḥ prāṇam eva tat prīṇāti prāṇaṃ yajamāne dadhāti
svāhākṛtīr yajati pratiṣṭhā vai svāhākṛtayaḥ pratiṣṭhāyām eva tad yajñam antataḥ pratiṣṭhāpayati
tābhir yathaṛṣy āprīṇīyād yad yathaṛṣy āprīṇāti yajamānam eva tad bandhutāyā notsṛjati
paryagnaye kriyamāṇāya anubrūhi iti āha adhvaryuḥ
agniḥ hotā no adhvare iti tṛcam āgneyam gāyatram anvāha paryagni kriyamāṇe
svayā eva enam tat devatayā svena chandasā samardhayati
vājī san pari nīyate iti
vājinam iva hi enam santam pariṇayanti
pari triviṣṭi adhvaram yāti agniḥ rathīḥ iva iti
eṣa hi rathīḥ iva adhvaram pariyāti
eṣa hi vājānām patiḥ
atas upapreṣya hotar havyā devebhyaḥ iti āha adhvaryuḥ
ajait agniḥ asanat vājam iti maitrāvaruṇaḥ upapraiṣam pratipadyate
tat āhuḥ yat adhvaryuḥ hotāram upapreṣyati atha kasmāt maitrāvaruṇaḥ upapraiṣam pratipadyate iti
manaḥ vai yajñasya maitrāvaruṇaḥ
vāc yajñasya hotā
manasā vai iṣita vāc vadati
yām hi anya manāḥ vācam vadati asuryā vai sā vāc a deva juṣṭā
tat yat maitrāvaruṇaḥ upapraiṣam pratipadyate manasā eva tat vācam īrayati
tat manasā īritayā vācā devebhyaḥ havyam sampādayati
daivyāḥ śamitāra ārabhadhvam uta manuṣyā ity āha
ye ca eva devānām śamitāraḥ ye ca manuṣyāṇām tān eva tat saṃśāsti
upanayata medhyā dura āśāsānā medhapatibhyām medham iti
paśuḥ vai medhaḥ
yajamānaḥ medha patiḥ
yajamānam eva tat svena medhena samardhayati
atho khalu āhuḥ yasyai vāva kasyai ca devatāyai paśuḥ ālabhyate sā eva medha patiḥ iti
sa yadi eka devatyaḥ paśuḥ syāt medha pataye iti brūyāt yadi dvi devatyaḥ medha patibhyām iti yadi bahu devatyaḥ medha patibhyaḥ iti
etat eva sthitam
prāsmā agnim bharateti
paśuḥ vai nīyamānaḥ sa mṛtyum prāpaśyat
sa devān na anvakāmayata etum
tam devāḥ abruvan ehi svargam vai tvā lokam gamayiṣyāmaḥ iti
sa tathā iti abravīt tasya vai me yuṣmākam ekaḥ purastāt aitu iti
tathā iti
tasya agniḥ purastāt ait
saḥ agnim anuprācyavata
tasmāt āhuḥ āgneyaḥ vāva sarvaḥ paśuḥ agnim hi saḥ anuprācyavata iti
tasmāt u asya agnim purastāt haranti
stṛṇīta barhiḥ iti
oṣadhi ātmā vai paśuḥ
paśum eva tat sarva ātmānam karoti
janitraiḥ eva enam tat samanumatam ālabhante
eṣu eva enam tat lokeṣu ādadhāti
paśuṣu eva tat prāṇān dadhāti
aṅgāni eva asya tat gātrāṇi prīṇāti
auṣadham vai ūvadhyam
ūvadhya goham pārthivam khanatāt iti āha
iyam vai oṣadhīnām pratiṣṭhā
tat enat svāyām eva pratiṣṭhāyām antatas pratiṣṭhāpayati
asnā rakṣaḥ saṃsṛjatāt iti āha
tuṣaiḥ vai phalīkaraṇaiḥ devāḥ haviḥ yajñebhyaḥ rakṣāṃsi nirabhajan asnā mahā yajñāt
sa yat asnā rakṣaḥ saṃsṛjatāt iti āha rakṣāṃsi eva tat svena bhāgadheyena yajñāt niravadayate
tat āhuḥ na yajñe rakṣasām kīrtayet kāni rakṣāṃsi ṛterakṣāḥ vai yajñaḥ iti
tat u vai āhuḥ kīrtayet eva yaḥ vai bhāginam bhāgāt nudate cayate vā enam sa yadi vā enam na cayate atha putram atha pautram cayate tu eva enam iti
sa yadi kīrtayet upāṃśu kīrtayet
tiras iva vai etat vācaḥ yat upāṃśu
tiras iva etat yat rakṣāṃsi
atha yat uccais kīrtayet īśvaraḥ ha asya vācaḥ rakṣobhāṣaḥ janitoḥ
yaḥ ayam rākṣasīm vācam vadati sa yām vai dṛptaḥ vadati yām unmattaḥ
sā vai rākṣasī vāc
na ātmanā dṛpyati na asya prajāyām dṛptaḥ ājāyate yaḥ evam veda
ye ca eva devānām śamitāraḥ ye ca manuṣyāṇām tebhyaḥ eva enam tat paridadāti
adhrigo śamīdhvam suśami śamīdhvam śamīdhvam adhrigo iti tris brūyāt apāpa iti ca
adhriguḥ vai devānām śamitā apāpaḥ nigrabhītā
śamitṛbhyaḥ ca eva enam tat nigrabhītṛbhyaḥ ca samprayacchati
agniḥ vai devānām hotā āsīt
saḥ enam vācā vyaśāt
vācā vai enam hotā viśāsti
tat yat arvāk yat paras kṛntanti yat ulbaṇam yat vithuram kriyate śamitṛbhyaḥ ca eva enat tat nigrabhītṛbhyaḥ ca samanudiśati
svasti eva hotā unmucyate sarva āyuḥ sarva āyu tvāya
sarvam āyuḥ eti yaḥ evam veda
puruṣam vai devāḥ paśum ālabhanta
tasmāt ālabdhāt medhaḥ udakrāmat
saḥ aśvam prāviśat
tasmāt aśvaḥ medhyaḥ abhavat
atha enam utkrānta medham atyārjanta
sa kimpuruṣaḥ abhavat
te aśvam ālabhanta
saḥ aśvāt ālabdhāt udakrāmat
sa gām prāviśat
medhyaḥ
tasmāt gauḥ medhyaḥ abhavat
atha enam utkrānta medham atyārjanta
sa gaura mṛgaḥ abhavat
te gām ālabhanta
sa goḥ ālabdhāt udakrāmat
saḥ avim prāviśat
tasmāt aviḥ medhyaḥ abhavat
atha enam utkrānta medham atyārjanta
sa gavayaḥ abhavat
te avim ālabhanta
saḥ aveḥ ālabdhāt udakrāmat
saḥ ajam prāviśat
tasmāt ajaḥ medhyaḥ abhavat
atha enam utkrānta medham atyārjanta
saḥ uṣṭraḥ abhavat
saḥ aje jyoktamām iva aramata
tasmāt eṣaḥ eteṣām paśūnām prayuktatamaḥ yat ajaḥ
te ajam ālabhanta
saḥ ajāt ālabdhāt udakrāmat
saḥ imām prāviśat
medhyā
tasmāt iyam medhyā bhavat
atha enam utkrānta medham atyārjanta
sa śarabhaḥ abhavat
te ete utkrānta medhāḥ amedhyāḥ paśavaḥ
tasmāt eteṣām na aśnīyāt
tam asyām anvagacchan
saḥ anugataḥ vrīhiḥ abhavat
tat yat paśau puroﾱāśam anunirvapanti sa medhena naḥ paśunā iṣṭam asat kevalena naḥ paśunā iṣṭam asat iti
sa medhena ha asya paśunā iṣṭam bhavati kevalena ha asya paśunā iṣṭam bhavati yaḥ evam veda
sa vai eṣa paśuḥ eva ālabhyate yat puroﾱāśaḥ
tasya yāni kiṃśārūṇi tāni romāṇi ye tuṣāḥ sā tvac ye phalīkaraṇāḥ tat asṛk yat piṣṭam kiknasāḥ tat māṃsam yat kiṃcitkam sāram tat asthi
sarveṣām vai eṣa paśūnām medhena yajate yaḥ puroﾱāśena yajate
tasmāt āhuḥ puroﾱāśa satram lokyam iti
vapāyai yajati
sarvābhiḥ vai eṣa devatābhiḥ ālabdhaḥ bhavati yaḥ dīkṣitaḥ bhavati
tasmāt āhuḥ na dīkṣitasya aśnīyāt iti
sa yat agnīṣomau amuñcatam gṛbhītān iti vapāyai yajati sarvābhyaḥ eva tat devatābhyaḥ yajamānam pramuñcati
tasmāt āhuḥ aśitavyam vapāyām hutāyām yajamānaḥ hi sa tarhi bhavati iti
ā anyam divaḥ mātariśvā jabhārā iti puroﾱāśasya yajati
amathnāt anyam pari śyenaḥ adreḥ iti
itas iva ca hi eṣaḥ itas iva ca medhaḥ samāhṛtaḥ bhavati
svadasva havyā sam iṣaḥ didīhi iti
puroﾱāśa sviṣṭakṛtaḥ yajati
haviḥ eva asmai etat svadayati
iṣam ūrjam ātman dhatte
iﾱām upahvayate
paśavaḥ vai iﾱā
paśūn eva tat upahvayate
paśūn yajamāne dadhāti
manotāyai haviṣaḥ avadīyamānasya anubrūhi iti āha adhvaryuḥ
tvam hi agne prathamaḥ manotā iti sūktam anvāha
tat āhuḥ yat anya devatyaḥ uta paśuḥ bhavati atha kasmāt āgneyīḥ eva manotāyai haviṣaḥ avadīyamānasya anvāha iti
tisraḥ vai devānām manotāḥ tāsu hi teṣām manāṃsi otāni
vāc vai devānām manotā tasyām hi teṣām manāṃsi otāni
gauḥ vai devānām manotā tasyām hi teṣām manāṃsi otāni
agniḥ vai devānām manotā tasmin hi teṣām manāṃsi otāni
agniḥ sarvāḥ manotāḥ
agnau manotāḥ saṃgacchante
tasmāt āgneyīḥ eva manotāyai haviṣaḥ avadīyamānasya anvāha
agnīṣomā haviṣaḥ prasthitasya iti haviṣaḥ yajati
haviṣaḥ iti rūpa samṛddha
prasthitasya iti rūpa samṛddhā
sarvābhiḥ ha asya samṛddhibhiḥ samṛddham havyam devān apyeti yaḥ evam veda
vanaspatim yajati
prāṇaḥ vai vanaspatiḥ
jīvam ha asya havyam devān apyeti yatra evam vidvān vanaspatim yajati
sviṣṭakṛtam yajati
pratiṣṭhā vai sviṣṭakṛt
pratiṣṭhāyām eva tat yajñam antatas pratiṣṭhāpayati
iﾱām upahvayate
paśavaḥ vai iﾱā
paśūn eva tat upahvayate
paśūn yajamāne dadhāti
devāḥ vai yajñam atanvata
tān tanvānān asurāḥ abhyāyan
yajñaveśasam eṣām kariṣyāmaḥ iti
tān āprīte paśau puras iva paryagneḥ yūpam prati purastāt upāyan
te devāḥ pratibudhya agni mayīḥ puraḥ tripuram paryāsyanta yajñasya ca ātmanaḥ ca guptyai
tāḥ eṣām imāḥ agni mayyaḥ puraḥ dīpyamānāḥ bhrājamānāḥ atiṣṭhan
tāḥ asurāḥ an apadhṛṣya eva apādravan
te agninā eva purastāt asura rakṣāṃsi apāghnata agninā paścāt
tathā eva etat yajamānāḥ yat paryagni kurvanti agni mayīḥ eva tat puraḥ tripuram paryasyante yajñasya ca ātmanaḥ ca guptyai
tasmāt paryagni kurvanti
tasmāt paryagnaye anvāha
tam vai etam paśum āprītam santam paryagnikṛtam udañcam nayanti
tasya ulmukam purastāt dharanti
yajamānaḥ vai eṣa nidānena yat paśuḥ anena jyotiṣā yajamānaḥ puras jyotiḥ svargam lokam eṣyati iti
tena jyotiṣā yajamānaḥ puras jyotiḥ svargam lokam eti
tam yatra nihaniṣyantaḥ bhavanti tat adhvaryuḥ barhiḥ adhastāt upāsyati
yat eva enam adaḥ āprītam santam paryagnikṛtam bahirvedi nayanti barhiṣadam eva enam tat kurvanti
tasya ūvadhya goham khananti
auṣadham vai ūvadhyam
iyam vai oṣadhīnām pratiṣṭhā
tat enat svāyām eva pratiṣṭhāyām antatas pratiṣṭhāpayanti
tat āhuḥ yat eṣa haviḥ eva yat paśuḥ atha asya bahu apaiti lomāni tvac asṛk kuṣṭhikāḥ śaphāḥ viṣāṇe skandati piśitam kena asya tat āpūryate iti
yat eva etat paśau puroﾱāśam anunirvapanti tena eva asya tat āpūryate
paśubhyaḥ vai medhāḥ udakrāman
tau vrīhiḥ ca yavaḥ ca bhūtau ajāyetām
tat yat paśau puroﾱāśam anunirvapanti sa medhena naḥ paśunā iṣṭam asat kevalena naḥ paśunā iṣṭam asat iti
sa medhena ha asya paśunā iṣṭam bhavati kevalena ha asya paśunā iṣṭam bhavati yaḥ evam veda
tasya vapām utkhidya āharanti
tām adhvaryuḥ sruveṇa abhighārayan āha stokebhyaḥ anubrūhi iti
tat yat stokāḥ ścotanti sarva devatyāḥ vai stokāḥ na id me ime devān gacchān iti
juṣasva saprathastamam iti anvāha
vaco devapsarastamam havyājuhvāna āsanīti
agneḥ eva enān tat āsye juhoti
imam naḥ yajñam amṛteṣu dhehi iti sūktam anvāha
imā havyā jātavedaḥ juṣasva iti havya juṣṭim āśāste
stokānām agne medasaḥ ghṛtasya iti
medasaḥ ca hi ghṛtasya ca bhavanti
hotar prāśāna prathamaḥ niṣadya iti
agniḥ vai devānām hotā
agne prāśāna prathamaḥ niṣadya iti eva tat āha
medasaḥ ca hi eva hi ghṛtasya ca bhavanti
sva dharman deva vītaye śreṣṭham naḥ dhehi vāryam iti āśiṣam āśāste
tubhyam stokāḥ ghṛtaścutaḥ agne viprāya santya iti
ghṛtaścutaḥ hi bhavanti
ṛṣiḥ śreṣṭhaḥ sam idhyase yajñasya prāvitā bhava iti yajña samṛddhim āśāste
medasaḥ ca hi eva hi ghṛtasya ca bhavanti
kavi śastaḥ bṛhatā bhānunā agāḥ havyā juṣasva medhira iti havya juṣṭim eva āśāste
ojiṣṭhaṃ te madhyato meda udbhṛtam pra te vayaṃ dadāmahe ścotanti te vaso stokā adhi tvaci prati tān devaśo vihīti
abhi eva enān tat vaṣaṭkaroti yathā somasya agne vīhi iti
tat yat stokāḥ ścotanti sarva devatyāḥ vai stokāḥ tasmāt iyam stokaśas vṛṣṭiḥ vibhaktā upācarati
tat āhuḥ kā svāhākṛtīnām puronuvākyāḥ kaḥ praiṣaḥ kā yājyā iti
yāḥ eva etāḥ anvāha etāḥ puronuvākyāḥ
yaḥ praiṣaḥ sa praiṣaḥ
yā yājyā sā yājyā
tat āhuḥ kāḥ devatāḥ svāhākṛtayaḥ iti
viśve devāḥ iti brūyāt
tasmāt svāhākṛtam haviḥ adantu devāḥ iti yajanti iti
devāḥ vai yajñena śrameṇa tapasā āhutibhiḥ svargam lokam ajayan
teṣām vapāyām eva hutāyām svargaḥ lokaḥ prākhyāyata
te vapām eva hutvā an ādṛtya itarāṇi karmāṇi ūrdhvāḥ svargam lokam āyan
tatas vai manuṣyāḥ ca ṛṣayaḥ ca devānām yajña vāstu abhyāyan
yajñasya kiṃcid eṣiṣyāmaḥ prajñātyai iti
te abhitas paricarante ā id paśum eva nirāntram śayānam
te viduḥ iyān vāva kila paśuḥ yāvatī vapā iti
saḥ etāvān eva paśuḥ yāvatī vapā
atha yat enam tṛtīyasavane śrapayitvā juhvati bhūyasībhiḥ naḥ āhutibhiḥ iṣṭam asat kevalena naḥ paśunā iṣṭam asat iti
asat
bhūyasībhiḥ ha asya āhutibhiḥ iṣṭam bhavati kevalena ha asya paśunā iṣṭam bhavati yaḥ evam veda
sā vai eṣā amṛta āhutiḥ eva yat vapā āhutiḥ
amṛta āhutiḥ agni āhutiḥ
amṛta āhutiḥ ājya āhutiḥ
amṛta āhutiḥ soma āhutiḥ
etāḥ vai aśarīrāḥ āhutayaḥ
yāḥ vai kāḥ ca aśarīrāḥ āhutayaḥ amṛta tvam eva tābhiḥ yajamānaḥ jayati
sā vai eṣā retaḥ eva yat vapā
pra iva vai retaḥ līyate
pra iva vapā līyate
śuklam vai retaḥ
śuklā vapā
aśarīram vai retaḥ
aśarīrā vapā
yat vai lohitam yat māṃsam tat śarīram
tasmāt brūyāt yāvat alohitam tāvat parivāsaya iti
sā pañca avattā bhavati
yadi api catur avattī yajamānaḥ syāt atha pañca avattā eva vapā
ājyasya upastṛṇāti
hiraṇya śalkaḥ vapā hiraṇya śalkaḥ
ājyasya upariṣṭāt abhighārayati
tat āhuḥ yat hiraṇyam na vidyeta katham syāt iti
dvis ājyasya upastīrya vapām avadāya dvis upariṣṭāt abhighārayati
amṛtam vai ājyam
amṛtam hiraṇyam
tatra sa kāmaḥ upāptaḥ yaḥ ājye
tatra sa kāmaḥ upāptaḥ yaḥ hiraṇye
tat pañca sampadyante
pāṅktaḥ ayam puruṣaḥ pañcadhā vihitaḥ lomāni tvac māṃsam asthi majjā
sa yāvān eva puruṣaḥ tāvantam yajamānam saṃskṛtya agnau deva yonyām juhoti
agniḥ vai deva yoniḥ
saḥ agneḥ deva yonyāḥ āhutibhyaḥ sambhūya hiraṇya śarīraḥ ūrdhvaḥ svargam lokam eti
devebhyaḥ prātaryāvabhyaḥ hotar anubrūhi iti āha adhvaryuḥ
ete vāva devāḥ prātaryāvāṇaḥ yat agniḥ uṣāḥ aśvinau
te ete saptabhiḥ saptabhiḥ chandobhiḥ āgacchanti
ā asya devāḥ prātaryāvāṇaḥ havam gacchanti yaḥ evam veda
prajāpatau vai svayam hotari prātaranuvākam anuvakṣyati ubhaye deva asurāḥ yajñam upāvasan asmabhyam anuvakṣyati asmabhyam iti
sa vai devebhyaḥ eva anvabravīt
tatas vai devāḥ abhavan parā asurāḥ
bhavati ātmanā parā asya dviṣan pāpmā bhrātṛvyaḥ bhavati yaḥ evam veda
prātar vai sa tam devebhyaḥ anvabravīt
yat prātar anvabravīt tat prātaranuvākasya prātaranuvāka tvam
mahati rātryāḥ anūcyaḥ sarvasyai vācaḥ sarvasya brahmaṇaḥ parigṛhītyai
yaḥ vai bhavati yaḥ śreṣṭha tām aśnute tasya vācam proditām anupravadanti
tasmāt mahati rātryāḥ anūcyaḥ
purā vācaḥ pravaditoḥ anūcyaḥ
yat vāci proditāyām anubrūyāt anyasya eva enam udita anuvādinam kuryāt
tasmāt mahati rātryāḥ anūcyaḥ
purā śakuni vādāt anubrūyāt
nirṛteḥ vai etat mukham yat vayāṃsi yat śakunayaḥ
tat yat purā śakuni vādāt anubrūyāt mā ayajñiyām vācam proditām anupravadiṣma iti
tasmāt mahati rātryāḥ anūcyaḥ
atho khalu yadā eva adhvaryuḥ upākuryāt atha anubrūyāt
yadā vai adhvaryuḥ upākaroti vācā eva upākaroti
vācā hotā anvāha
vāc hi brahma
tatra sa kāmaḥ upāptaḥ yaḥ vāci ca brahmaṇi ca
prajāpatau vai svayam hotari prātaranuvākam anuvakṣyati sarvāḥ devatāḥ āśaṃsanta mām abhi pratipatsyati mām abhi iti
sa prajāpatiḥ aikṣata yadi ekām devatām ādiṣṭām abhi pratipatsyāmi itarā me kena devatāḥ upāptāḥ bhaviṣyanti iti
saḥ etām ṛcam apaśyat āpaḥ revatīḥ iti
āpaḥ vai sarvāḥ devatāḥ
revatyaḥ sarvāḥ devatāḥ
saḥ etayā ṛcā prātaranuvākam pratyapadyata
tāḥ sarvāḥ devatāḥ prāmodanta mām abhi pratyapādi mām abhi iti
sarvāḥ ha asmin devatāḥ prātaranuvākam anubruvati pramodante
sarvābhiḥ ha asya devatābhiḥ prātaranuvākaḥ pratipannaḥ bhavati yaḥ evam veda
te devāḥ abibhayuḥ ādātāraḥ vai naḥ imam prātar yajñam asurāḥ yathā ojīyāṃsaḥ balīyāṃsaḥ evam iti
tān abravīt indraḥ mā bibhīta tri samṛddham ebhyaḥ aham prātar vajram prahartāsmi iti
etām vāva tat ṛcam abravīt
vajraḥ tena yat aponaptrīyā
vajraḥ tena yat triṣṭubh
vajraḥ tena yat vāc
tam ebhyaḥ prāharat
tena enān ahan
tatas vai devāḥ abhavan parā asurāḥ
bhavati ātmanā parā asya dviṣan pāpmā bhrātṛvyaḥ bhavati yaḥ evam veda
tat āhuḥ sa vai hotā syāt yaḥ etasyām ṛci sarvāṇi chandāṃsi prajanayet iti
eṣā vāva tris anūktā sarvāṇi chandāṃsi bhavati
eṣā chandasām prajātiḥ
śatam anūcyam āyuṣkāmasya
śata āyuḥ vai puruṣaḥ śata vīryaḥ śata indriyaḥ
āyuṣi eva enam tat vīrye indriye dadhāti
trīṇi ca śatāni ṣaṣṭiḥ ca anūcyāni yajña kāmasya
trīṇi ca vai śatāni ṣaṣṭiḥ ca saṃvatsarasya ahāni
tāvān saṃvatsaraḥ
saṃvatsaraḥ prajāpatiḥ
prajāpatiḥ yajñaḥ
upa enam yajñaḥ namati yasya evam vidvān trīṇi ca śatāni ṣaṣṭim ca anvāha
sapta ca śatāni viṃśatiḥ ca anūcyāni prajā paśu kāmasya
sapta
sapta ca vai śatāni viṃśatiḥ ca saṃvatsarasya ahorātrāḥ
tāvān saṃvatsaraḥ
saṃvatsaraḥ prajāpatiḥ yam prajāyamānam viśvam rūpam idam anuprajāyate
prajāpatim eva tat prajāyamānam prajayā paśubhiḥ anuprajāyate prajātyai
prajāyate prajayā paśubhiḥ yaḥ evam veda
aṣṭau śatāni anūcyāni a brāhmaṇa uktasya yaḥ vā durukta uktaḥ śamala gṛhītaḥ yajeta
aṣṭa akṣarā vai gāyatrī
gāyatryā vai devāḥ pāpmānam śamalam apāghnata
gāyatryā eva asya tat pāpmānam śamalam apahanti
apa pāpmānam hate yaḥ evam veda
sahasram anūcyam svarga kāmasya
sahasra āśvīne vai itas svargaḥ lokaḥ
svargasya lokasya samaṣṭyai sampattyai saṃgatyai
a parimitam anūcyam
a parimitaḥ vai prajāpatiḥ
prajāpateḥ vai etat uktham yat prātaranuvākaḥ
tasmin sarve kāmāḥ avarudhyante
sa yat a parimitam anvāha sarveṣām kāmānām avaruddhyai
sarvān kāmān avarunddhe yaḥ evam veda
tasmāt a parimitam eva anūcyam
sapta āgneyāni chandāṃsi anvāha
sapta vai deva lokāḥ
sarveṣu deva lokeṣu rādhnoti yaḥ evam veda
sapta uṣasyāni chandāṃsi anvāha
sapta vai grāmyāḥ paśavaḥ
ava grāmyān paśūn runddhe yaḥ evam veda
sapta āśvināni chandāṃsi anvāha
saptadhā vai vāc avadat
tāvat vai vāc avadat
sarvasyai vācaḥ sarvasya brahmaṇaḥ parigṛhītyai
tisraḥ devatāḥ anvāha
trayaḥ vai ime trivṛtaḥ lokāḥ
eṣām eva lokānām abhijityai
tat āhuḥ katham anūcyaḥ prātaranuvākaḥ iti
yathāchandasam anūcyaḥ prātaranuvākāḥ
prajāpateḥ vai etāni aṅgāni yat chandāṃsi
eṣaḥ u eva prajāpatiḥ yaḥ yajate
tat yajamānāya hitam
pacchas anūcyaḥ prātaranuvākaḥ
catuṣpādāḥ vai paśavaḥ
paśūnām avaruddhyai
ardharcaśaḥ eva anūcyaḥ yathā eva enam etat anvāha pratiṣṭhāyai eva
dvi pratiṣṭhaḥ vai puruṣaḥ
catuṣpādāḥ paśavaḥ
yajamānam eva tat dvi pratiṣṭham catuṣpātsu paśuṣu pratiṣṭhāpayati
tasmāt ardharcaśaḥ eva anūcyaḥ
tat āhuḥ yat vyūḍhaḥ prātaranuvākaḥ katham a vyūḍhaḥ bhavati iti
yat eva asya bṛhatī madhyāt na eti iti brūyāt tena iti
āhuti bhāgāḥ vai anyāḥ devatāḥ anyāḥ stoma bhāgāḥ chandaḥ bhāgāḥ
tāḥ yāḥ agnau āhutayaḥ hūyante tābhiḥ āhuti bhāgāḥ prīṇāti
atha yat stuvanti ca śaṃsanti ca tena stoma bhāgāḥ chandaḥ bhāgāḥ
ubhayyaḥ ha asya etāḥ devatāḥ prītāḥ abhīṣṭāḥ bhavanti yaḥ evam veda
trayastriṃśat vai devāḥ somapāḥ trayastriṃśat asomapāḥ
aṣṭau vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca ete devāḥ somapāḥ
ekādaśa prayājāḥ ekādaśa anuyājāḥ ekādaśa upayājāḥ ete asomapāḥ paśu bhājanāḥ
somena somapān prīṇāti paśunā asomapān
ubhayyaḥ ha asya etāḥ devatāḥ prītāḥ abhīṣṭāḥ bhavanti yaḥ evam veda
abhūt uṣāḥ ruśat paśuḥ iti uttamayā paridadhāti
tat āhuḥ yat trīn kratūn anvāha āgneyam uṣasyam āśvinam katham asya ekayā ṛcā paridadhataḥ sarve trayaḥ kratavaḥ parihitāḥ bhavanti iti
abhūt uṣāḥ ruśat paśuḥ iti uṣasaḥ rūpam ā agniḥ adhāyi ṛtviyaḥ iti agneḥ ayoji vām vṛṣaṇvasū rathaḥ dasrau amartyaḥ mādhvī mama śrutam havam iti aśvinoḥ
evam u ha asya ekayā ṛcā paridadhataḥ sarve trayaḥ kratavaḥ parihitāḥ bhavanti
ṛṣayaḥ vai sarasvatyām satram āsata
te kavaṣam ailūṣam somāt anayan
dāsyāḥ putraḥ kitavaḥ a brāhmaṇaḥ katham naḥ madhye adīkṣiṣṭa iti
tam bahis dhanva udavahan
atra enam pipāsā hantu sarasvatyāḥ udakam mā pāt iti
sa bahis dhanva udūḍhaḥ pipāsayā vittaḥ etat aponaptrīyam apaśyat pra devatrā brahmaṇe gātuḥ etu iti
tena apām priyam dhāma upāgacchat
tam āpaḥ anūdāyan
tam sarasvatī samantam paryadhāvat
tasmāt ha api etarhi parisārakam iti ācakṣate yat enam sarasvatī samantam parisasāra
te vai ṛṣayaḥ abruvan viduḥ vai imam devāḥ upa imam hvayāmahai iti
tathā iti
tam upāhvayanta
tam upahūya etat aponaptrīyam akurvata pra devatrā brahmaṇe gātuḥ etu iti
tena apām priyam dhāma upāgacchan upa devānām
upa apām priyam dhāma gacchati upa devānām jayati paramam lokam yaḥ evam veda yaḥ ca evam vidvān etat aponaptrīyam kurute
tat saṃtatam anubrūyāt
saṃtata varṣī ha prajābhyaḥ parjanyaḥ bhavati yatra evam vidvān etat saṃtatam anvāha
yat avagrāham anubrūyāt jīmūta varṣī ha prajābhyaḥ parjanyaḥ syāt
tasmāt tat saṃtatam eva anūcyam
tasya tris prathamām saṃtatam anvāha
tena eva tat sarvam saṃtatam anūktam bhavati
bhavati
tāḥ etāḥ nava anantarāyam anvāha
hinotā no adhvaraṃ devayajyeti daśamīm
āvarvṛtatīr adha nu dvidhārā ity avṛttāsv ekadhanāsu
pratiyad āpo adṛśram āyatīr iti pratidṛśyamānāsu
ā dhenavaḥ payasā tūrṇyarthā ity upāyatīṣu
sam anyā yanty upa yanty anyā iti samāyatīṣu
āpaḥ vai aspardhanta
vayam iti
yāḥ ca imāḥ pūrvedyus vasatīvaryaḥ gṛhyante yāḥ ca prātar ekadhanāḥ tāḥ
bhṛguḥ apaśyat āpaḥ vai spardhante iti
tāḥ etayā ṛcā samajñapayat sam anyāḥ yanti upa yanti anyāḥ iti
saṃjānānāḥ ha asya apaḥ yajñam vahanti yaḥ evam veda
āpaḥ na devīḥ upa yanti hotriyam iti hotṛ camase samavanīyamānāsu anvāha vasatīvarīṣu ekadhanāsu ca
hotā adhvaryum pṛcchati
āpaḥ vai yajñaḥ
avidaḥ yajñam iti eva tat āha
adhvaryuḥ pratyāha
utemāḥ paśyety eva tad āha
tāsv adhvaryo indrāya somaṃ sotā madhumantam vṛṣṭivaniṃ tīvrāntam bahuramadhyaṃ vasumate rudravata ādityavata ṛbhumate vibhumate vājavate bṛhaspativate viśvadevyāvate yasyendraḥ pītvā vṛtrāṇi jaṅghanat pra sa janyāni tāriṣaum iti pratyuttiṣṭhati
pratyuttheyā vā āpaḥ prati vai śreyāṃsam āyantam uttiṣṭhanti tasmāt pratyuttheyāḥ
anuparyāvṛtyāḥ
anu vai śreyāṃsam paryāvartante tasmād anuparyāvṛtyā anubruvataivānuprapattavyam
īśvaro ha yady apy anyo yajetātha hotāraṃ yaśo 'rtos tasmād anubruvataivānuprapattavyam
ambayo yanty adhvabhir ity etām anubruvann anuprapadyeta
jāmayo adhvarīyatām pṛñcatīr madhunā paya iti
yo 'madhavyo yaśo 'rtor bubhūṣet
amūr yā upa sūrye yābhir vā sūryaḥ saheti tejaskāmo brahmavarcasakāmaḥ
apo devīr upa hvaye yatra gāvaḥ pibanti na iti paśukāmaḥ
tā etāḥ sarvā evānubruvann anuprapadyetaiteṣāṃ kāmānām avaruddhyai
etān kāmān avarunddhe ya evaṃ veda
emā agman revatīr jīvadhanyā iti sādyamānāsv anvāha vasatīvarīṣv ekadhanāsu ca
agmann āpa uśatīr barhir edam iti sannāsu sa etayā paridadhāti
śiro vā etad yajñasya yat prātaranuvākaḥ prāṇāpānā upāṃśvantaryāmau vajra eva vāṅ nāhutayor upāṃśvantaryāmayor hotā vācaṃ visṛjeta
yad ahutayor upāṃśvantaryāmayor hotā vācaṃ visṛjeta vācā vajreṇa yajamānasya prāṇān vīyāt ya enaṃ tatra brūyād vācā vajreṇa yajamānasya prāṇān vyagāt prāṇa enaṃ hāsyatīti śaśvat tathā syāt tasmān nāhutayor upāṃśvantaryāmayor hotā vācaṃ visṛjeta
prāṇaṃ yaccha svāhā tvā suhava sūryāyety upāṃśum anumantrayeta tam abhiprānet prāṇa prāṇam me yacchety apānaṃ yaccha svāhā tvā suhava sūryāyety antaryāmam anumantrayeta tam abhyapāned apānāpānam me yaccheti vyānāya tvety upāṃśusavanaṃ grāvāṇam abhimṛśya vācaṃ visṛjate
ātmā vā upāṃśusavana ātmany eva taddhotā prāṇān pratidhāya vācaṃ visṛjate sarvāyuḥ sarvāyutvāya
sarvam āyur eti ya evaṃ veda
tad āhuḥ sarpet na sarpet iti sarped iti haika āhur ubhayeṣāṃ vā eṣa devamanuṣyāṇām bhakṣo yad bahiṣpavamānas tasmād enam abhisaṃgacchanta iti vadantaḥ
tat tan nādṛtyam
yat sarped ṛcam eva tat sāmno 'nuvartmānaṃ kuryād ya enaṃ tatra brūyād anuvartmā nvā ayaṃ hotā sāmagasyābhūd udgātari yaśo'dhād acyoṣṭāyatanāc cyoṣyata āyatanād iti śaśvat tathā syāt
tasmāt tatraivāsīno 'numantrayeta
yo devānām iha somapītho yajñe barhiṣi vedyām tasyāpi bhakṣayāmasīti
evam u hāsyātmā somapīthād anantarito bhavati
atho brūyān mukham asi mukham bhūyāsam iti
mukhaṃ vā etad yajñasya yad bahiṣpavamānaḥ
mukhaṃ sveṣu bhavati śreṣṭhaḥ svānām bhavati ya evaṃ veda
asurī vai dīrghajihvī devānām prātaḥsavanam avāleṭ
tat vyamādyat
te devāḥ prājijñāsanta
te mitrāvaruṇau abruvan yuvam idam niṣkurutam iti
yuvam idam niṣkurutam iti
devānāṃ vai savanāni nādhriyanta ta etān puroﾱāśān apaśyaṃs tān anusavanaṃ niravapan savanānāṃ dhṛtyai tato vai tāni teṣām adhriyanta
tad yad anusavanam puroﾱāśā nirupyante savanānām eva dhṛtyai tathā hi tāni teṣām adhriyanta
puro vā etān devā akrata yat puroﾱāśās tat puroﾱāśānām puroﾱāśatvam
tad āhur anusavanam puroﾱāśān nirvaped aṣṭākapālam prātaḥsavana ekādaśakapālam mādhyaṃdine savane dvādaśakapālaṃ tṛtīyasavane tathā hi savanānāṃ rūpaṃ tathā chandasām iti
tat tan nādṛtyam aindrā vā ete sarve nirupyante yad anusavanam puroﾱāśās tasmāt tān ekādaśakapālān eva nirvapet
tad āhur yato ghṛtenānaktaṃ syāt tataḥ puroﾱāśasya prāśnīyāt somapīthasya guptyai ghṛtena hi vajreṇendro vṛtram ahann iti
tat tan nādṛtyaṃ havir vā etad yad utpūtaṃ somapītho vā eṣa yadutpūtaṃ tasmāt tasya yata eva kutaś ca prāśnīyāt sarvato vā etāḥ svadhā yajamānam upakṣaranti yad etāni havīṃṣy ājyaṃ dhānāḥ karambhaḥ parivāpaḥ puroﾱāśaḥ payasyeti
sarvata evainaṃ svadhā upakṣaranti ya evaṃ veda
yo vai yajñaṃ haviṣpaṅktiṃ veda haviṣpaṅktinā yajñena rādhnoti dhānāḥ karambhaḥ parivāpaḥ puroﾱāśaḥ payasyety eṣa vai yajño haviṣpaṅktir haviṣpaṅktinā yajñena rādhnoti ya evaṃ veda
yo vai yajñam akṣarapaṅktiṃ vedākṣarapaṅktinā yajñena rādhnoti su mat pad vag da ity eṣa vai yajño 'kṣarapaṅktir akṣarapaṅktinā yajñena rādhnoti ya evaṃ veda
yo vai yajñaṃ narāśaṃsapaṅktiṃ veda narāśaṃsapaṅktinā yajñena rādhnoti dvinārāśaṃsam prātaḥsavanaṃ dvinārāśaṃsaṃ mādhyaṃdinaṃ savanaṃ sakṛnnārāśaṃsaṃ tṛtīyasavanam eṣa vai yajño narāśaṃsapaṅktir narāśaṃsapaṅktinā yajñena rādhnoti ya evaṃ veda
yo vai yajñaṃ savanapaṅktiṃ veda savanapaṅktinā yajñena rādhnoti paśur upavasathe trīṇi savanāni paśur anūbandhya ity eṣa vai yajñaḥ savanapaṅktiḥ savanapaṅktinā yajñena rādhnoti ya evaṃ veda
harivāṁ indro dhānā attu pūṣaṇvān karambhaṃ sarasvatīvān bhāratīvān parivāpa indrasyāpūpa iti haviṣpaṅktyā yajati
ṛksāme vā indrasya harī
paśavaḥ pūṣānnaṃ karambhaḥ
sarasvatīvān bhāratīvān iti vāg eva sarasvatī prāṇo bharataḥ
parivāpa indrasyāpūpa ity annam eva parivāpa indriyam apūpaḥ
etāsām eva tad devatānāṃ yajamānaṃ sāyujyaṃ sarūpatāṃ salokatāṃ gamayati gacchati śreyasaḥ sāyujyaṃ gacchati śreṣṭhatāṃ ya evaṃ veda
havir agne vīhīty anusasavanam puroﾱāśasviṣṭakṛto yajati
avatsāro vā etenāgneḥ priyaṃ dhāmopāgacchat sa paramaṃ lokam ajayat
upāgneḥ priyaṃ dhāma gacchati jayati paramaṃ lokaṃ ya evaṃ veda yaś caivaṃ vidvān etayā haviṣpaṅktyā yajate yajatīti ca yajatīti ca
devā vai somasya rājño 'grapeye na samapādayann aham prathamaḥ pibeyam aham prathamaḥ pibeyam ity evākāmayanta te sampādayanto 'bruvan hantājim āyāma sa yo na ujjeṣyati sa prathamaḥ somasya pāsyatīti tatheti ta ājim āyus teṣām ājiṃ yatām abhisṛṣṭānāṃ vāyur mukham prathamaḥ pratyapadyatāthendro 'tha mitrāvaruṇāv athāśvinau
so 'ved indro vāyum ud vai jayatīti tam anuparāpatat saha nāv athojjayāveti sa nety abravīd aham evojjeṣyāmīti tṛtīyam me 'thojjayāveti neti haivābravīd aham evojjeṣyāmīti turīyam me 'thojjayāveti tatheti taṃ turīye 'tyārjata tat turīyabhāg indro 'bhavat tribhāg vāyuḥ
tau sahaivendravāyū udajayatāṃ saha mitrāvaruṇau sahāśvinau ta eṣām ete yathojjitam bhakṣā indravāyvoḥ prathamo 'tha mitrāvaruṇayor athāśvinoḥ
sa eṣa indraturīyo graho gṛhyate yad aindravāyavaḥ
tad etad ṛṣiḥ paśyann abhyanūvāca niyutvāṁ indrasārathir iti
tasmāddhāpyetarhi bharatāḥ satvanāṃ vittim prayanti turīye haiva saṃgrahītāro vadante 'munaivānūkāśena yad ada indraḥ sārathir iva bhūtvodajayat
te vā ete prāṇā eva yad dvidevatyāḥ
vāk ca prāṇaś caindravāyavaś cakṣuś ca manaś ca maitrāvaruṇaḥ śrotraṃ cātmā cāśvinaḥ
tasya haitasyaindravāyavasyāpy eke 'nuṣṭubhau puronuvākye kurvanti gāyatryau yājye
vāk ca vā eṣa prāṇaś ca graho yad aindravāyavas tad api chandobhyāṃ yathāyathaṃ klapsyete iti
tat tan nādṛtyaṃ vyṛddhaṃ vā etad yajñe kriyate yatra puronuvākyā jyāyasī yājyāyai yatra vai yājyā jyāyasī tat samṛddham atho yatra same yasyo tat kāmāya tathā kuryāt prāṇasya ca vācaś cātraiva tad upāptam
yat aindram padam tena vācam kalpayati
vāc hi aindrī
prāṇā vai dvidevatyā ekapātrā gṛhyante tasmāt prāṇā ekanāmāno dvipātrā hūyante tasmāt prāṇā dvandvam
yenaivādhvaryur yajuṣā prayacchati tena hotā pratigṛhṇāti
eṣa vasuḥ purūvasur iha vasuḥ purūvasur mayi vasuḥ purūvasur vākpā vācam me pāhīty aindravāyavam bhakṣayati
upahūtā vāk saha prāṇenopa māṃ vāksaha prāṇena hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti
prāṇā vā ṛṣayo daivyāsas tanūpāvānas tanvas tapojās tān eva tad upahvayate
eṣa vasur vidadvasur iha vasur vidadvasur mayi vasur vidadvasuś cakṣuṣpāś cakṣur me pāhīti maitrāvaruṇam bhakṣayaty upahūtaṃ cakṣuḥ saha manasopa māṃ cakṣuḥ saha manasā hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti prāṇā vā ṛṣayo daivyāsas tanūpāvānas tanvas tapojās tān eva tad upahvayate
eṣa vasuḥ saṃyadvasur iha vasuḥ saṃyadvasur mayi vasuḥ saṃyadvasuḥ śrotrapāḥ śrotram me pāhīty āśvinam bhakṣayaty upahūtaṃ śrotraṃ sahātmanopa māṃ śrotraṃ sahātmanā hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti prāṇā vā ṛṣayo daivyāsas tanūpāvānas tanvas tapojās tān eva tad upahvayate
purastāt pratyañcam aindravāyavam bhakṣayati tasmāt purastāt prāṇāpānau purastāt pratyañcam maitrāvaruṇam bhakṣayati tasmāt purastāccakṣuṣī sarvataḥ parihāram āśvinam bhakṣayati tasmān manuṣyāś ca paśavaś ca sarvato vācaṃ vadantīṃ śṛṇvanti
prāṇā vai dvidevatyā anavānaṃ dvidevatyān yajet prāṇānāṃ saṃtatyai prāṇānām avyavacchedāya
prāṇā vai dvidevatyā na dvidevatyānām anuvaṣaṭkuryāt
yad dvidevatyānām anuvaṣaṭkuryād asaṃsthitān prāṇān saṃsthāpayet saṃsthā vā eṣā yad anuvaṣaṭkāro ya enaṃ tatra brūyād asaṃsthitān prāṇān samatiṣṭhipat prāṇa enam hāsyatīti śaśvat tathā syāt tasmān na dvidevatyānām anuvaṣaṭkuryāt
tad āhur dvir āgūrya maitrāvaruṇo dviḥ preṣyati sakṛd āgūrya hotā dvir vaṣaṭkaroti kā hoturāgūr iti
prāṇā vai dvidevatyā āgūr vajras tad yaddhotāntareṇāguretāgurā vajreṇa yajamānasya prāṇān vīyād ya enaṃ tatra brūyād āgurā vajreṇa yajamānasya prāṇān vyagāt prāṇa enaṃ hāsyatīti śaśvat tathā syāt tasmāt tatra hotāntareṇa nāgureta
atho mano vai yajñasya maitrāvaruṇo vāg yajñasya hotā manasā vā iṣitā vāg vadati yāṃ hy anyamanā vācaṃ vadaty asuryā vai sā vāg adevajuṣṭā tad yad evātra maitrāvaruṇo dvir āgurate saiva hotur āgūḥ
prāṇā vā ṛtuyājās tad yad ṛtuyājaiścaranti prāṇān eva tad yajamāne dadhati
ṣaﾱ ṛtuneti yajanti prāṇam eva tad yajamāne dadhati
catvāra ṛtubhir iti yajanty apānam eva tad yajamāne dadhati
dvir ṛtunety upariṣṭād vyānam eva tad yajamāne dadhati
sa vā ayam prāṇas tredhā vihitaḥ prāṇo 'pāno vyāna iti tad yad ṛtunartubhir ṛtuneti yajanti prāṇānāṃ saṃtatyai prāṇānām avyavacchedāya
prāṇā vā ṛtuyājā nartuyājānām anuvaṣaṭkuryād asaṃsthitā vā ṛtava ekaika eva
yad ṛtuyājānām anuvaṣaṭkuryād asaṃsthitān ṛtūn saṃsthāpayet saṃsthā vā eṣā yad anuvaṣaṭkāro ya enaṃ tatra brūyād asaṃsthitān ṛtūn samatiṣṭhipad duṣṣamam bhaviṣyatīti śaśvat tathā syāt tasmān nartuyājānām anuvaṣaṭkuryāt
prāṇā vai dvidevatyāḥ paśava iﾱā dvidevatyān bhakṣayitveﾱām upahvayate paśavo vā iﾱā paśūn eva tad upahvayate paśūn yajamāne dadhāti
tad āhur avāntareﾱām pūrvām prāśnīyāt hotṛcamasam bhakṣayet iti
avāntareﾱām eva pūrvām prāśnīyād atha hotṛcamasam bhakṣayet
yad vāva dvidevatyān pūrvān bhakṣayati tenāsya somapīthaḥ pūrvo bhakṣito bhavati tasmād avāntareﾱām eva pūrvām prāśnīyād atha hotṛcamasam bhakṣayet tad ubhayato 'nnādyam parigṛhṇāti somapīthābhyām annādyasya parigṛhītyai
prāṇā vai dvidevatyā ātmā hotṛcamaso dvidevatyānāṃ saṃsravān hotṛcamase samavanayaty ātmany eva taddhotā prāṇān samavanayate sarvāyuḥ sarvāyutvāya
sarvam āyur eti ya evaṃ veda
devā vai yad eva yajñe 'kurvaṃs tad asurā akurvaṃs te samāvadvīryā evāsan na vyāvartanta tato vai devā etaṃ tūṣṇīṃśaṃsam apaśyaṃs tam eṣām asurā nānvavāyaṃs tūṣṇīṃsāro vā eṣa yat tūṣṇīṃśaṃsaḥ
devā vai yaṃ yam eva vajram asurebhya udayacchaṃs taṃ tam eṣām asurāḥ pratyabudhyanta tato vai devā etaṃ tūṣṇīṃśaṃsaṃ vajram apaśyaṃs tam ebhya udayacchaṃs tam eṣām asurā na pratyabudhyanta tam ebhyaḥ prāharaṃs tenainān apratibuddhenāghnaṃs tato vai devā abhavan parāsurāḥ
bhavaty ātmanā parāsya dviṣan pāpmā bhrātṛvyo bhavati ya evaṃ veda
te vai devā vijitino manyamānā yajñam atanvata tam eṣām asurā abhyāyan yajñaveśasam eṣāṃ kariṣyāma iti tān samantam evodārān pariyattān udapaśyaṃs te 'bruvan saṃsthāpayāmemaṃ yajñaṃ yajñaṃ no 'surā mā vadhiṣur iti tatheti taṃ tūṣṇīṃśaṃse saṃsthāpayan bhūr agnir jyotir jyotir agnir ity ājyaprauge saṃsthāpayann indro jyotir bhuvo jyotir indra iti niṣkevalyamarutvatīye saṃsthāpayan sūryo jyotir jyotiḥ svaḥ sūrya iti vaiśvadevāgnimārute saṃsthāpayaṃs tam evaṃ tūṣṇīṃśaṃse saṃsthāpayaṃs tam evaṃ tūṣṇīṃśaṃse saṃsthāpya tenāriṣṭenodṛcam āśnuvata
sa tadā vāva yajñaḥ saṃtiṣṭhate yadā hotā tūṣṇīṃśaṃsaṃ śaṃsati
sa ya enaṃ śaste tūṣṇīṃśaṃsa upa vā vaded anu vā vyāharet tam brūyād eṣa evaitām ārtim āriṣyati prātar vāva vayam adyemaṃ śaste tūṣṇīṃśaṃse saṃsthāpayāmas taṃ yathā gṛhān itaṃ karmaṇānusamiyād evam evainam idam anusamima iti so ha vāva tām ārtim ṛcchati ya evaṃ vidvān saṃśaste tūṣṇīṃśaṃsa upa vā vadaty anu vā vyāharati tasmād evaṃ vidvān saṃśaste tūṣṇīṃśaṃse nopavaden nānuvyāharet
cakṣūṃṣi vā etāni savanānāṃ yat tūṣṇīṃśaṃso bhūr agnir jyotir jyotir agnir iti prātaḥsavanasya cakṣuṣī indro jyotir bhuvo jyotir indra iti mādhyaṃdinasya savanasya cakṣuṣī sūryo jyotir jyotiḥ svaḥ sūrya iti tṛtīyasavanasya cakṣuṣī
cakṣuṣmadbhiḥ savanai rādhnoti cakṣuṣmadbhiḥ savanaiḥ svargaṃ lokam eti ya evaṃ veda
cakṣur vā etad yajñasya yat tūṣṇīṃśaṃsa ekā satī vyāhṛtir dvedhocyate tasmād ekaṃ sac cakṣur dvedhā
mūlaṃ vā etad yajñasya yat tūṣṇīṃśaṃso yaṃ kāmayetānāyatanavān syād iti nāsya yajñe tūṣṇīṃśaṃsaṃ śaṃsed unmūlam eva tad yajñam parābhavantam anu parābhavati
tad u vā āhuḥ śaṃsed evāpi vai tad ṛtvije 'hitaṃ yaddhotā tūṣṇīṃśaṃsaṃ na śaṃsaty ṛtviji hi sarvo yajñaḥ pratiṣṭhito yajñe yajamānas tasmācchaṃstavyaḥ śaṃstavyaḥ
brahma vā āhāvaḥ kṣatraṃ nivid viṭ sūktam āhvayate 'tha nividaṃ dadhāti brahmaṇy eva tat kṣatram anuniyunakti nividaṃ śastvā sūktaṃ śaṃsati kṣatraṃ vai nivid viṭ sūktaṃ kṣatra eva tad viśam anuniyunakti
yaṃ kāmayeta kṣatreṇainaṃ vyardhayānīti madhya etasyai nividaḥ sūktaṃ śaṃset kṣatraṃ vai nivid viṭ sūktaṃ kṣatreṇaivainaṃ tad vyardhayati
yaṃ kāmayeta viśainaṃ vyardhayānīti madhya etasya sūktasya nividaṃ śaṃset kṣatraṃ vai nividviṭ sūktaṃ viśaivainaṃ tad vyardhayati
yam u kāmayeta sarvam evāsya yathāpūrvam ṛju kﾱptaṃ syād ity āhvayetātha nividaṃ dadhyād atha sūktaṃ śaṃset so sarvasya kﾱptiḥ
prajāpatir vā idam eka evāgra āsa so 'kāmayata prajāyeya bhūyān syām iti sa tapo 'tapyata sa vācam ayacchat sa saṃvatsarasya parastād vyāharad dvādaśakṛtvo dvādaśapadā vā eṣā nivid etāṃ vāva tāṃ nividaṃ vyāharat tām sarvāṇi bhūtāny anvasṛjyanta
tad etad ṛṣiḥ paśyann abhyanūvāca sa pūrvayā nividā kavyatāyor imāḥ prajā ajanayan manūnām iti
tad yad etām purastāt sūktasya nividaṃ dadhāti prajātyai
prajāyate prajayā paśubhir ya evaṃ veda
agnir deveddha iti śaṃsaty asau vā agnir deveddha etaṃ hi devā indhata etam eva tad etasmiṃlloka āyātayati
agnir manviddha iti śaṃsaty ayaṃ vā agnir manviddha imaṃ hi manuṣyā indhate 'gnim eva tad asmiṃlloka āyātayati
agniḥ suṣamid iti śaṃsati vāyur vā agniḥ suṣamid vāyur hi svayam ātmānaṃ saminddhe svayam idaṃ sarvaṃ yad idaṃ kiṃca vāyum eva tad antarikṣaloka āyātayati
hotā devavṛta iti śaṃsaty asau vai hotā devavṛta eṣa hi sarvato devair vṛta etam eva tad etasmiṃlloka āyātayati
hotā manuvṛta iti śaṃsaty ayaṃ vā agnir hotā manuvṛto 'yaṃ hi sarvato manuṣyair vṛto 'gnim eva tad asmiṃlloka āyātayati
praṇīr yajñānām iti śaṃsati vāyur vai praṇīr yajñānāṃ yadā hi prāṇity atha yajño 'thāgnihotraṃ vāyum eva tad antarikṣaloka āyātayati
rathīr adhvarāṇām iti śaṃsaty asau vai rathīr adhvarāṇām eṣa hi yathaitac carati rathīr ivaitam eva tad etasmiṃlloka āyātayati
atūrto hoteti śaṃsaty ayaṃ vā agnir atūrto hotemaṃ ha na kaścana tiryañcaṃ taraty agnim eva tad asmiṃlloka āyātayati
tūrṇir havyavāﾱ iti śaṃsati vāyur vai tūrṇir havyavāḍ vāyur hīdaṃ sarvam sadyas tarati yad idaṃ kiṃca vāyur devebhyo havyaṃ vahati vāyum eva tad antarikṣaloka āyātayati
ā devo devān vakṣad iti śaṃsaty asau vai devo devān āvahaty etam eva tad etasmiṃlloka āyātayati
yakṣad agnir devo devān iti śaṃsaty ayaṃ vā agnir devo devān yajaty agnim eva tad asmiṃlloka āyātayati
so 'dhvarā karati jātavedā iti śaṃsati vāyur vai jātavedā vāyur hīdaṃ sarvaṃ karoti yad idaṃ kiṃca vāyum eva tad antarikṣaloka āyātayati
pra vo devāyāgnaya ity anuṣṭubhaḥ
prathame pade viharati tasmāt stry ūrū viharati
samasyaty uttare pade tasmāt pumān ūrū samasyati tan mithunam mithunam eva tad ukthamukhe karoti prajātyai
prajāyate prajayā paśubhir ya evaṃ veda
pra vo devāyāgnaya ity evānuṣṭubhaḥ prathame pade viharati vajram eva tat parovarīyāṃsaṃ karoti samasyaty evottare pade ārambhaṇato vai vajrasyāṇimātho daṇḍasyātho paraśor vajram eva tat praharati dviṣate bhrātṛvyāya vadhaṃ yo'sya stṛtyas tasmai startavai
devāsurā vā eṣu lokeṣu samayatanta te vai devāḥ sada evāyatanam akurvata tān sadaso 'jayaṃs ta āgnīdhraṃ samprāpadyanta te tato na parājayanta tasmād āgnīdhra upavasanti na sadasy āgnīdhre hy adhārayanta yad āgnīdhre 'dhārayanta tad āgnīdhrasyāgnīdhratvam
teṣāṃ vai devānām asurāḥ sadasyān agnīn nirvāpayāṃcakrus te devā āgnīdhrād eva sadasyān agnīn viharanta tair asurarakṣāṃsy apāghnata tathaivaitad yajamānā āgnīdhrād eva sadasyān agnīn viharanty asurarakṣāṃsy eva tad apaghnate
te vai prātar ājyair evājayanta āyan yad ājyair evājayanta āyaṃs tad ājyānām ājyatvam
tāsāṃ vai hotrāṇām āyatīnām ājayantīnām achāvākīyāhīyata tasyām indrāgnī adhyāstām indrāgnī vai devānām ojiṣṭhau baliṣṭhau sahiṣṭhau sattamau pārayiṣṇutamau tasmād aindrāgnam achāvākaḥ prātaḥsavane śaṃsatīndrāgnī hi tasyām adhyāstām
tasmād u purastād anye hotrakāḥ sadaḥ prasarpanti paścāchāvākaḥ paśceva hi hīno 'nusaṃjigamiṣati
tasmād yo brāhmaṇo bahvṛco vīryavān syāt so 'syāchāvākīyāṃ kuryāt tenaiva sāhīnā bhavati
devaratho vā eṣa yad yajñas tasyaitāv antarau raśmī yad ājyaprauge tad yad ājyena pavamānam anuśaṃsati praugeṇājyaṃ devarathasyaiva tad antarau raśmī viharaty alobhāya
tām anukṛtim manuṣyarathasyaivāntarau raśmī viharantyalobhāya
nāsya devaratho lubhyati na manuṣyaratho ya evaṃ veda
tad āhur yathā vāva stotram evaṃ śastram pāvamānīṣu sāmagāḥ stuvata āgneyaṃ hotājyaṃ śaṃsati katham asya pāvamānyo 'nuśastā bhavantīti
yo vā agniḥ sa pavamānaḥ
tad apy etad ṛṣiṇoktam agnir ṛṣiḥ pavamāna iti
evam u hāsyāgneyībhir eva pratipadyamānasya pāvamānyo 'nuśastā bhavanti
tad āhur yathā vāva stotram evaṃ śastraṃ gāyatrīṣu sāmagāḥ stuvata ānuṣṭubhaṃ hotājyaṃ śaṃsati katham asya gāyatryo 'nuśastā bhavantīti
sampadeti brūyāt
saptaitā anuṣṭubhas tās triḥ prathamayā trir uttamayaikādaśa bhavanti virāḍ yājyā dvādaśī na vā ekenākṣareṇa chandāṃsi viyanti na dvābhyāṃ tāḥ ṣoﾱaśa gāyatryo bhavanti
evam u hāsyānuṣṭubbhir eva pratipadyamānasya gāyatryo 'nuśastā bhavanti
agna indraś ca dāśuṣo duroṇa ity āgnendryā yajati
na vā etāv indrāgnī santau vyajayetām āgnendrau vā etau santau vyajayetāṃ tad yad āgnendryā yajati vijityā eva
sā virāṭ trayastriṃśadakṣarā bhavati trayastriṃśad vai devā aṣṭau vasava ekādaśa rudrā dvādaśādityāḥ prajāpatiś ca vaṣaṭkāraś ca tat prathama ukthamukhe devatā akṣarabhājaḥ karoty akṣaram akṣaram eva tad devatā anuprapibanti devapātreṇaiva tad devatās tṛpyanti
tad āhur yathā vāva śastram evaṃ yājyāgneyaṃ hotājyaṃ śaṃsaty atha kasmād āgnendryā yajatīti
yā vā āgnendry aindrāgnī vai sā sendrāgnam etad ukthaṃ graheṇa ca tūṣṇīṃśaṃsena ca
indrāgnī ā gataṃ sutaṃ gīrbhir nabho vareṇyam asya pātaṃ dhiyeṣitety aindrāgnam adhvaryur grāhaṃ gṛhṇāti bhūr agnir jyotir jyotir agnir indro jyotir bhuvo jyotir indraḥ sūryo jyotir jyotiḥ svaḥ sūrya iti hotā tūṣṇīṃśaṃsaṃ śaṃsati tad yathaiva śastram evaṃ yājyāḥ
hotṛjapaṃ japati retas tat siñcati
upāṃśu japaty upāṃśv iva vai retasaḥ siktiḥ
purāhāvājjapati yad vai kiṃcordhvam āhāvācchastrasyaiva tat
parāñcaṃ catuṣpady āsīnam abhyāhvayate tasmāt parāñco bhūtvā catuṣpādo retaḥ siñcanti
samyaṅ dvipād bhavati tasmāt samyañco bhūtvā dvipādo retaḥ siñcanti
pitā mātariśvety āha prāṇo vai pitā prāṇo mātariśvā prāṇo reto retas tat siñcati
achidrā padā dhā iti reto vā achidram ato hyachidraḥ sambhavati
achidrokthā kavayaḥ śaṃsann iti ye vā anūcānās te kavayas ta idam achidraṃ retaḥ prajanayann ity eva tad āha
somo viśvavin nīthāni neṣad bṛhaspatir ukthāmadāni śaṃsiṣad iti brahma vai bṛhaspatiḥ kṣatraṃ somaḥ stutaśastrāṇi nīthāni cokthamadāni ca daivena caivaitad brahmaṇā prasūto daivena ca kṣatreṇokthāni śaṃsati
etau ha vā asya sarvasya prasavasyeśāte yad idaṃ kiṃca
tad yad etābhyām aprasūtaḥ karoty akṛtaṃ tad akṛtam akar iti vai nindanti
kṛtam asya kṛtam bhavati nāsyākṛtaṃ kṛtam bhavati ya evaṃ veda
vāg āyur viśvāyur viśvam āyur ity āha prāṇo vā āyuḥ prāṇo reto vāg yonir yoniṃ tad upasaṃdhāya retaḥ siñcati
ka idaṃ śaṃsiṣyati sa idaṃ śaṃsiṣyatīty āha prajāpatir vai kaḥ prajāpatiḥ prajanayiṣyatīty eva tad āha
āhūya tūṣṇīṃśaṃsaṃ śaṃsati retas tat siktam vikaroti siktir vā agre 'tha vikṛtiḥ
upāṃśu tūṣṇīṃśaṃsaṃ śaṃsaty upāṃśv iva vai retasaḥ siktiḥ
tira iva tūṣṇīṃśaṃsaṃ śaṃsati tira iva vai retāṃsi vikriyante
ṣaṭpadaṃ tūṣṇīṃśaṃsaṃ śaṃsati ṣaḍvidho vai puruṣaḥ ṣaﾱaṅga ātmānam eva tat ṣaḍvidhaṃ ṣaﾱaṅgaṃ vikaroti
tūṣṇīṃśaṃsaṃ śastvā purorucaṃ śaṃsati retas tad vikṛtam prajanayati vikṛtir vā agre 'tha jātiḥ
uccaiḥ purorucaṃ śaṃsaty uccair evainaṃ tat prajanayati
dvādaśapadām purorucāṃ śaṃsati dvādaśa vai māsāḥ saṃvatsaraḥ saṃvatsaraḥ prajāpatiḥ so 'sya sarvasya prajanayitā sa yo 'sya sarvasya prajanayitā sa evainaṃ tat prajayā paśubhiḥ prajanayati prajātyai
prajāyate prajayā paśubhir ya evaṃ veda
jātavedasyām purorucaṃ śaṃsati jātavedonyaṅgām
tad āhur yat tṛtīyasavanam eva jātavedasa āyatanam atha kasmāt prātaḥsavane jātavedasyām purorucaṃ śaṃsatīti
prāṇo vai jātavedāḥ sa hi jātānāṃ veda yāvatāṃ vai sa jātānāṃ veda te bhavanti yeṣām u na veda kim u te syur yo vā ājya ātmasaṃskṛtiṃ veda tat suviditam
pra vo devāyāgnaya iti śaṃsati prāṇo vai pra prāṇaṃ hīmāni sarvāṇi bhūtāny anuprayanti prāṇam eva tat saṃbhāvayati prāṇaṃ saṃskurute
dīdivāṃsam apūrvyam iti śaṃsati mano vai dīdāya manaso hi na kiṃcana pūrvam asti mana eva tat saṃbhāvayati manaḥ saṃskurute
sa naḥ śarmāṇi vītaya iti śaṃsati vāg vai śarma tasmād vācānuvadantam āha śarmavad āsmā ayāṃsīti vācam eva tat saṃbhāvayati vācaṃ saṃskurute
uta no brahmann aviṣa iti śaṃsati śrotraṃ vai brahma śrotreṇa hi brahma śṛṇoti śrotre brahma pratiṣṭhitaṃ śrotram eva tat saṃbhāvayati śrotraṃ saṃskurute
sa yantā vipra eṣām iti śaṃsaty apāno vai yantāpānena hyayaṃ yataḥ prāṇo na parāṅ bhavaty apānam eva tat saṃbhāvayaty apānaṃ saṃskurute
ṛtāvā yasya rodasī iti śaṃsati cakṣur vā ṛtaṃ tasmād yataro vivadamānayor āhāham anuṣṭhyā cakṣuṣādarśam iti tasya śraddadhati cakṣur eva tat saṃbhāvayati cakṣuḥ saṃskurute
nū no rāsva sahasravat tokavat puṣṭimad vasv ity uttamayā paridadhāty ātmā vai samastaḥ sahasravāṃs tokavān puṣṭimān ātmānam eva tat samastaṃ saṃbhāvayaty ātmānaṃ samastaṃ saṃskurute
yājyayā yajati prattir vai yājyā puṇyaiva lakṣmīḥ puṇyām eva tallakṣmīṃ saṃbhāvayati puṇyāṃ lakṣmīṃ saṃskurute
sa evaṃ vidvāṃś chandomayo devatāmayo brahmamayo 'mṛtamayaḥ sambhūya devatā apyeti ya evaṃ veda
yo vai tad veda yathā chandomayo devatāmayo brahmamayo 'mṛtamayaḥ sambhūya devatā apyeti tat suviditam
ity adhyātmam athādhidaivatam
ṣaṭpadaṃ tūṣṇīṃśaṃsaṃ śaṃsati ṣaḍ vā ṛtava ṛtūn eva tat kalpayaty ṛtūn apyeti
dvādaśapadām purorucaṃ śaṃsati dvādaśa vai māsā māsān eva tat kalpayati māsān apyeti
pra vo devāyāgnaya iti śaṃsaty antarikṣaṃ vai prāntarikṣaṃ hīmāni sarvāṇi bhūtāny anuprayanty antarikṣam eva tat kalpayaty antarikṣamapyeti
dīdivāṃsam apūrvyam iti śaṃsaty asau vai dīdāya yo 'sau tapaty etasmāddhi na kiṃcana pūrvam asty etam eva tat kalpayaty etam apyeti
sa naḥ śarmāṇi vītaya iti śaṃsaty agnir vai śarmāny annādyāni yacchaty agnim eva tat kalpayaty agnim apyeti
uta no brahmann aviṣa iti śaṃsati candramā vai brahma candramasam eva tat kalpayati candramasam apyeti
sa yantā vipra eṣām iti śaṃsati vāyur vai yantā vāyunā hīdaṃ yatam antarikṣaṃ na samṛcchati vāyum eva tat kalpayati vāyum apyeti
ṛtāvā yasya rodasī iti śaṃsati dyāvāpṛthivī vai rodasī dyāvāpṛthivī eva tat kalpayati dyāvāpṛthivī apyeti
nū no rāsva sahasravat tokavat puṣṭimad vasv ity uttamayā paridadhāti saṃvatsaro vai samastaḥ sahasravāṃs tokavān puṣṭimān saṃvatsaram eva tat samastaṃ kalpayati saṃvatsaraṃ samastam apyeti
yājyayā yajati vṛṣṭir vai yājyā vidyud eva vidyuddhīdaṃ vṛṣṭim annādyaṃ samprayacchati vidyutam eva tat kalpayati vidyutam apyeti
sa evaṃ vidvān etanmayo devatāmayo bhavati bhavati
grahokthaṃ vā etad yat praugaṃ nava prātar grahā gṛhyante navabhir bahiṣpavamāne stuvate stute stome daśamaṃ gṛhṇāti hiṃkāra itarāsāṃ daśamaḥ so sā sammā
vāyavyaṃ śaṃsati tena vāyavya ukthavān
aindravāyavaṃ śaṃsati tenaindravāyava ukthavān
maitrāvaruṇaṃ śaṃsati tena maitrāvaruṇa ukthavān
āśvinaṃ śaṃsati tenāśvina ukthavān
aindraṃ śaṃsati tena śukrāmanthinā ukthavantau
vaiśvadevaṃ śaṃsati tenāgrayaṇa ukthavān
sārasvataṃ śaṃsati
na sārasvato graho 'sti
vāk tu sarasvatī ye tu keca vācā grahā gṛhyante te 'sya sarve śastokthāḥ
ukthino bhavanti ya evaṃ veda
annādyaṃ vā etenāvarunddhe yat praugam anyānyā devatā prauge śasyate 'nyad anyad uktham prauge kriyate
anyad anyad asyānnādyaṃ graheṣu dhriyate ya evaṃ veda
etaddha vai yajamānasyādhyātmatamam ivokthaṃ yat praugaṃ tasmād enainaitad upekṣyatamam ivety āhur etena hy enaṃ hotā saṃskarotīti
vāyavyaṃ śaṃsati tasmād āhur vāyuḥ prāṇaḥ prāṇo reto retaḥ puruṣasya prathamaṃ sambhavataḥ sambhavatīti yad vāyavyaṃ śaṃsati prāṇam evāsya tat saṃskaroti
aindravāyavaṃ śaṃsati yatra vāva prāṇas tad apāno yad aindravāyavaṃ śaṃsati prāṇāpānāv evāsya tat saṃskaroti
maitrāvaruṇaṃ śaṃsati tasmād āhuś cakṣuḥ puruṣasya prathamaṃ sambhavataḥ sambhavatīti yan maitrāvaruṇaṃ śaṃsati cakṣur evāsya tat saṃskaroti
āśvinaṃ śaṃsati tasmāt kumāraṃ jātaṃ saṃvadanta upa vai śuśrūṣate ni vai dhyāyatīti yad āśvinaṃ śaṃsati śrotram evāsya tat saṃskaroti
aindraṃ śaṃsati tasmāt kumāraṃ jātaṃ saṃvadante pratidhārayati vai grīvā atho śira iti yad aindraṃ śaṃsati vīryam evāsya tat saṃskaroti
vaiśvadevaṃ śaṃsati tasmāt kumāro jātaḥ paśceva pracarati vaiśvadevāni hy aṅgāni yad vaiśvadevaṃ śaṃsaty aṅgāny evāsya tat saṃskaroti
sārasvataṃ śaṃsati tasmāt kumāraṃ jātaṃ jaghanyā vāg āviśati vāgghi sarasvatī yat sārasvataṃ śaṃsati vācam evāsya tat saṃskaroti
eṣa vai jāto jāyate sarvābhya etābhyo devatābhyaḥ sarvebhya ukthebhyaḥ sarvebhyaś chandobhyaḥ sarvebhyaḥ praugebhyaḥ sarvebhyaḥ savanebhyo ya evaṃ veda yasya caivaṃ viduṣa etacchaṃsanti
prāṇānāṃ vā etad ukthaṃ yat praugaṃ sapta devatāḥ śaṃsati sapta vai śīrṣan prāṇāḥ śīrṣann eva tat prāṇān dadhāti
kiṃ sa yajamānasya pāpabhadram ādriyeteti ha smāha yo 'sya hotā syād ity atraivainaṃ yathā kāmayeta tathā kuryāt
yaṃ kāmayeta prāṇenainaṃ vyardhayānīti vāyavyam asya lubdhaṃ śaṃsed ṛcaṃ vā padaṃ vātīyāt tenaiva tal lubdham prāṇenaivainaṃ tad vyardhayati
yam kāmayeta prāṇāpānābhyām enaṃ vyardhayānīty aindravāyavam asya lubdhaṃ śaṃsed ṛcaṃ vā padaṃ vātīyāt tenaiva tallubdham prāṇāpānābhyām evainaṃ tad vyardhayati
yaṃ kāmayeta cakṣuṣainaṃ vyardhayānīti maitrāvaruṇam asya lubdhaṃ śaṃsed ṛcam vā padaṃ vātīyāt tenaiva tallubdhaṃ cakṣuṣaivainam tad vyardhayati
yaṃ kāmayeta śrotreṇainaṃ vyardhayānīty āśvinam asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ śrotreṇaivainaṃ tad vyardhayati
yaṃ kāmayeta vīryeṇainaṃ vyardhayānīty aindram asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ vīryenaivainaṃ tad vyardhayati
yaṃ kāmayetāṅgair enaṃ vyardhayānīti vaiśvadevam asya lubdhaṃ śaṃsed ṛcaṃ vā padaṃ vātīyāt tenaiva tallubdham aṅgair evainaṃ tadvyardhayati
yaṃ kāmayeta vācainaṃ vyardhayānīti sārasvatam asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ vācaivainaṃ tad vyardhayati
yam u kāmayeta sarvair enam aṅgaiḥ sarveṇātmanā samardhayānīty etad evāsya yathāpūrvam ṛju kﾱptaṃ śaṃset sarvair evainaṃ tad aṅgaiḥ sarveṇātmanā samardhayati
sarvair aṅgaiḥ sarveṇātmanā samṛdhyate ya evaṃ veda
tad āhur yathā vāva stotram evaṃ śastram āgneyīṣu sāmagāḥ stuvate vāyavyayā hotā pratipadyate katham asya āgneyyo 'nuśastā bhavantīti
agner vā etāḥ sarvās tanvo yad etā devatāḥ
sa yad agniḥ pravān iva dahati tad asya vāyavyaṃ rūpaṃ tad asya tenānuśaṃsati
atha yad dvaidham iva kṛtvā dahati dvau vā indravāyū tad asyaindravāyavaṃ rūpaṃ tad asya tenānuśaṃsati
atha yad uc ca hṛṣyati ni ca hṛṣyati tad asya maitrāvaruṇaṃ rūpaṃ tad asya tenānuśaṃsati
sa yad agnir ghorasaṃsparśas tad asya vāruṇaṃ rūpaṃ taṃ yad ghorasaṃsparśaṃ santam mitrakṛtyevopāsate tad asya maitraṃ rūpaṃ tad asya tenānuśaṃsati
atha yad enaṃ dvābhyām bāhubhyāṃ dvābhyām araṇībhyāṃ manthanti dvau vā aśvinau tad asyāśvinaṃ rūpaṃ tad asya tenānuśaṃsati
atha yad uccairghoṣaḥ stanayan bababākurvann iva dahati yasmād bhūtāni vijante tad asyaindraṃ rūpaṃ tad asya tenānuśaṃsati
atha yad enam ekaṃ santaṃ bahudhā viharanti tad asya vaiśvadevaṃ rūpaṃ tad asya tenānuśaṃsati
atha yat sphūrjayan vācam iva vadan dahati tad asya sārasvataṃ rūpaṃ tad asya tenānuśaṃsati
evam u hāsya vāyavyayaiva pratipadyamānasya tṛcena tṛcenaivaitābhir devatābhiḥ stotriyo 'nuśasto bhavati
viśvebhiḥ somyam madhv agna indreṇa vāyunā pibā mitrasya dhāmabhir iti vaiśvadevam ukthaṃ śastvā vaiśvadevyā yajati yathābhāgaṃ tad devatāḥ prīṇāti
devapātraṃ vā etad yad vaṣaṭkāro vaṣaṭkaroti devapātreṇaiva tad devatās tarpayati
anuvaṣaṭkaroti tad yathādo 'śvān vā gā vā punarabhyākāraṃ tarpayanty evam evaitad devatāḥ punarabhyākāraṃ tarpayanti yad anuvaṣaṭkaroti
imān evāgnīn upāsata ity āhur dhiṣṇyān atha kasmāt pūrvasminn eva juhvati pūrvasmin vaṣaṭkurvantīti
yad eva somasyāgne vīhīty anuvaṣaṭkaroti tena dhiṣṇyān prīṇāti
asaṃsthitān somān bhakṣayantīty āhur yeṣāṃ nānuvaṣaṭkaroti ko nu somasya sviṣṭakṛdbhāga iti
yad vāva somasyāgne vīhīty anuvaṣaṭkaroti tenaiva saṃsthitān somān bhakṣayanti sa u eva somasya sviṣṭakṛdbhāgo vaṣaṭkaroti
vajro vā eṣa yad vaṣaṭkāro yaṃ dviṣyāt taṃ dhyāyed vaṣaṭkariṣyaṃs tasminn eva taṃ vajram āsthāpayati
ṣaﾱ iti vaṣaṭkaroti ṣaḍ vā ṛtava ṛtūn eva tat kalpayaty ṛtūn pratiṣṭhāpayaty ṛtūn vai pratitiṣṭhata idaṃ sarvam anupratitiṣṭhati yad idaṃ kiṃca
pratitiṣṭhati ya evaṃ veda
tad u ha smāha hiraṇyadan baida etāni vā etena ṣaṭ pratiṣṭhāpayati dyaur antarikṣe pratiṣṭhitāntarikṣam pṛthivyām pṛthivy apsv āpaḥ satye satyam brahmaṇi brahma tapasīty etā eva tat pratiṣṭhāḥ pratitiṣṭhantīr idaṃ sarvam anupratitiṣṭhati yad idaṃ kiṃca pratitiṣṭhati ya evaṃ veda
vauṣaﾱ iti vaṣaṭkaroty asau vāva vāv ṛtavaḥ ṣaﾱ etam eva tad ṛtuṣv ādadhāty ṛtuṣu pratiṣṭhāpayati yādṛg iva vai devebhyaḥ karoti tādṛg ivāsmai devāḥ kurvanti
trayo vai vaṣaṭkārā vajro dhāmachad riktaḥ
sa yam evoccair bali vaṣaṭkaroti sa vajraḥ
taṃ tam praharati dviṣate bhrātṛvyāya vadhaṃ yo 'sya stṛtyas tasmai startavai tasmāt sa bhrātṛvyavatā vaṣaṭkṛtyaḥ
atha yaḥ samaḥ saṃtato nirhāṇarcaḥ sa dhāmachat
taṃ tam prajāś ca paśavaś cānūpatiṣṭhante tasmāt sa prajākāmena paśukāmena vaṣaṭkṛtyaḥ
atha yenaiva ṣaﾱ avarādhnoti sa riktaḥ
riṇakty ātmānaṃ riṇakti yajamānam pāpīyān vaṣaṭkartā bhavati pāpīyān yasmai vaṣaṭkaroti tasmāt tasyāśāṃ neyāt
kiṃ sa yajamānasya pāpabhadram ādriyeteti ha smāha yo 'sya hotā syād ity atraivainaṃ yathā kāmayeta tathā kuryāt
yaṃ kāmayeta yathaivānījāno 'bhūt tathaivejānaḥ syād iti yathaivāsya ṛcam brūyāt tathaivāsya vaṣaṭkuryāt sadṛśam evainaṃ tat karoti
yaṃ kāmayeta pāpīyān syād ity uccaistarām asya ṛcam uktvā śanaistarāṃ vaṣaṭkuryāt pāpīyāṃsam evainaṃ tat karoti
yaṃ kāmayeta śreyān syād iti śanaistarām asya ṛcam uktvoccaistarāṃ vaṣaṭkuryāc chriya evainaṃ tacchriyām ādadhāti
saṃtatam ṛcā vaṣaṭkṛtyaṃ saṃtatyai
saṃdhīyate prajayā paśubhir ya evaṃ veda
yasyai devatāyai havir gṛhītaṃ syāt tāṃ dhyāyed vaṣaṭkariṣyan sākṣād eva tad devatām prīṇāti pratyakṣād devatāṃ yajati
vajro vai vaṣaṭkāraḥ sa eṣa prahṛto 'śānto dīdāya tasya haitasya na sarva iva śāntiṃ veda na pratiṣṭhāṃ tasmāddhāpy etarhi bhūyān iva mṛtyus tasya haiṣaiva śāntir eṣā pratiṣṭhā vāg ity eva tasmād vaṣaṭkṛtya vaṣaṭkṛtya vāg ity anumantrayeta sa enaṃ śānto na hinasti
vaṣaṭkāra mā mām pramṛkṣo māhaṃ tvām pramṛkṣam bṛhatā mana upahvaye vyānena śarīram pratiṣṭhāsi pratiṣṭhāṃ gaccha pratiṣṭhām mā gamayeti vaṣaṭkāram anumantrayeta
tad u ha smāha dīrgham etat sad aprabhv ojaḥ saha ojaḥ
ity eva vaṣaṭkāram anumantrayeta
ojaś ca ha vai sahaś ca vaṣaṭkārasya priyatame tanvau
priyeṇaivainaṃ tad dhāmnā samardhayati
priyeṇa dhāmnā samṛdhyate ya evaṃ veda
vāk ca vai prāṇāpānau ca vaṣaṭkāras ta ete vaṣaṭkṛte vaṣaṭkṛte vyutkrāmanti tān anumantrayeta vāg ojaḥ saha ojo mayi prāṇāpānāv ity ātmany eva taddhotā vācaṃ ca prāṇāpānau ca pratiṣṭhāpayati sarvāyuḥ sarvāyutvāya
sarvam āyur eti ya evaṃ veda
yajño vai devebhya udakrāmat taṃ praiṣaiḥ praiṣam aicchan yat praiṣaiḥ praiṣam aicchaṃs tat praiṣāṇām praiṣatvam
taṃ purorugbhiḥ prārocayan yat purorugbhiḥ prārocayaṃs tat purorucām puroruktvam
taṃ vedyām anvavindan yad vedyām anvavindaṃs tad veder veditvam
taṃ vittaṃ grahair vyagṛhṇata yadvittaṃ grahair vyagṛhṇata tad grahāṇāṃ grahatvam
taṃ vittvā nividbhir nyavedayan yad vittvā nividbhir nyavedayaṃs tan nividāṃ nivittvam
mahad vāva naṣṭaiṣy abhy alpaṃ vecchati yataro vāva tayor jyāya ivābhīcchati sa eva tayoḥ sādhīya icchati
ya u eva praiṣān varṣīyaso varṣīyaso veda sa u eva tān sādhīyo veda naṣṭaiṣyaṃ hy etad yat praiṣāḥ
tasmāt prahvas tiṣṭhan preṣyati
garbhā vā eta ukthānāṃ yan nividas tad yat purastād ukthānām prātaḥsavane dhīyante tasmāt parāñco garbhā dhīyante parāñcaḥ sambhavanti
yan madhyato madhyaṃdine dhīyante tasmān madhye garbhā dhṛtāḥ
yad antatas tṛtīyasavane dhīyante tasmād amuto 'rvāñco garbhāḥ prajāyante prajātyai
prajāyate prajayā paśubhir ya evaṃ veda
peśā vā eta ukthānāṃ yan nividas tad yat purastād ukthānām prātaḥsavane dhīyante yathaiva pravayaṇataḥ peśaḥ kuryāt tādṛk tad yan madhyato madhyaṃdine dhīyante yathaiva madhyataḥ peśaḥ kuryāt tādṛk tad yad antatas tṛtīyasavane dhīyante yathaivāvaprajjanataḥ peśaḥ kuryāt tādṛk tat
sarvato yajñasya peśasā śobhate ya evaṃ veda
sauryā vā etā devatā yan nividas tad yat purastād ukthānām prātaḥsavane dhīyante madhyato madhyaṃdine 'ntatas tṛtīyasavana ādityasyaiva tad vratam anuparyāvartante
paccho vai devā yajñaṃ samabharaṃs tasmāt paccho nividaḥ śasyante
yad vai tad devā yajñaṃ samabharaṃs tasmād aśvaḥ samabhavat tasmād āhur aśvaṃ nividāṃ śaṃstre dadyād iti tad u khalu varam eva dadati
na nividaḥ padam atīyāt
yan nividaḥ padam atīyād yajñasya tacchidraṃ kuryād yajñasya vai chidraṃ sravad yajamāno 'nu pāpīyān bhavati tasmān na nividaḥ padam atīyāt
na nividaḥ pade viparihared yan nividaḥ pade vipariharen mohayed yajñam mugdho yajamānaḥ syāt tasmān na nividaḥ pade vipariharet
na nividaḥ pade samasyed yan nividaḥ pade samasyed yajñasya tad āyuḥ saṃharet pramāyuko yajamānaḥ syāt tasmān na nividaḥ pade samasyet
predam brahma predaṃ kṣatram ity ete eva samasyed brahmakṣatrayoḥ saṃśrityai tasmād brahma ca kṣatraṃ ca saṃśrite
na tṛcaṃ na caturṛcam ati manyeta nividdhānam ekaikaṃ vai nividaḥ padam ṛcaṃ sūktam prati tasmān na tṛcaṃ na caturṛcam ati manyeta nividdhānaṃ nividā hy eva stotram atiśastam bhavati
ekām pariśiṣya tṛtīyasavane nividaṃ dadhyāt
yad dve pariśiṣya dadhyāt prajananaṃ tad upahanyād garbhais tat prajā vyardhayet tasmād ekām eva pariśiṣya tṛtīyasavane nividaṃ dadhyāt
na sūktena nividam atipadyeta
yena sūktena nividam atipadyeta na tat punar upanivarteta vāstuham eva tat
anyat taddaivataṃ tacchandasaṃ sūktam āhṛtya tasmin nividaṃ dadhyāt
mā pra gāma patho vayam iti purastāt sūktasya śaṃsati
patho vā eṣa praiti yo yajñe muhyati mā yajñād indra somina iti yajñād eva tan na pracyavate
mānta sthur no arātaya ity arātīyata eva tad apahanti
yo yajñasya prasādhanas tantur deveṣv ātataḥ tam āhutaṃ naśīmahīti
prajā vai tantuḥ prajām evāsmā etat saṃtanoti
mano nv ā huvāmahe nārāśaṃsena someneti
manasā vai yajñas tāyate manasā kriyate
saiva tatra prāyaścittiḥ prāyaścittiḥ
devaviśaḥ kalpayitavyā ity āhuś chandaś chandasi pratiṣṭhāpyam iti śoṃsāvom ity āhvayate prātaḥsavane tryakṣareṇa śaṃsāmodaivom ity adhvaryuḥ pratigṛṇāti pañcākṣareṇa tad aṣṭākṣaraṃ sampadyate 'ṣṭākṣarā vai gāyatrī gāyatrīm eva tat purastāt prātaḥsavane 'cīkﾱpatām
ukthaṃ vācīty āha śastvā caturakṣaram om ukthaśā ity adhvaryuś caturakṣaraṃ tad aṣṭākṣaraṃ sampadyate 'ṣṭākṣarā vai gāyatrī gāyatrīm eva tad ubhayataḥ prātaḥsavane 'cīkﾱpatām
adhvaryo śoṃsāvom ity āhvayate madhyaṃdine ṣaﾱakṣareṇa śaṃsāmodaivom ity adhvaryuḥ pratigṛṇāti pañcākṣareṇa tad ekādaśākṣaraṃ sampadyata ekādaśākṣarā vai triṣṭup triṣṭubham eva tat purastān madhyaṃdine 'cīkﾱpatām ukthaṃ vācīndrāyety āha śastvā saptākṣaram om ukthaśā ity adhvaryuś caturakṣaraṃ tad ekādaśākṣaraṃ sampadyata ekādaśākṣarā vai triṣṭup triṣṭubham eva tad ubhayato madhyaṃdine 'cīkﾱpatām
adhvaryo śośoṃsāvom ity āhvayate tṛtīyasavane saptākṣareṇa śaṃsāmodaivom ity adhvaryuḥ pratigṛṇāti pañcākṣareṇa tad dvādaśākṣaraṃ sampadyate dvādaśākṣarā vai jagatī jagatīm eva tat purastāt tṛtīyasavane 'cīkﾱpatām ukthaṃ vācīndrāya devebhya ity āha śastvaikādaśākṣaram om ity adhvaryur ekākṣaraṃ tad dvādaśākṣaraṃ sampadyate dvādaśākṣarā vai jagatī jagatīm eva tad ubhayatas tṛtīyasavane 'cīkﾱpatām
tad etad ṛṣiḥ paśyann abhyanūvāca
yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata yad vā jagaj jagaty āhitam padaṃ ya it tad vidus te amṛtatvam ānaśur iti
etad vai tac chandaś chandasi pratiṣṭhāpayati
kalpayati devaviśo ya evaṃ veda
prajāpatir vai yajñaṃ chandāṃsi devebhyo bhāgadheyāni vyabhajat sa gāyatrīm evāgnaye vasubhyaḥ prātaḥsavane 'bhajat triṣṭubham indrāya rudrebhyo madhyaṃdine jagatīṃ viśvebhyo devebhya ādityebhyas tṛtīyasavane
athāsya yat svaṃ chanda āsīd anuṣṭup tām udantam abhy udauhad achāvākīyām abhi sainam abravīd anuṣṭup tvaṃ nv eva devānām pāpiṣṭho 'si yasya te 'haṃ svaṃ chando 'smi yāṃ modantam abhy udauhīr achāvākīyām abhīti tad ajānāt sa svaṃ somam āharat sa sve some 'gram mukham abhi paryāharad anuṣṭubhaṃ tasmād v anuṣṭub agriyā mukhyā yujyate sarveṣāṃ savanānām
agriyo mukhyo bhavati śreṣṭhatām aśnute ya evaṃ veda
sve vai sa tat some 'kalpayat tasmād yatra kva ca yajamānavaśo bhavati kalpata eva yajño 'pi
tasyai janatāyai kalpate yatraivaṃ vidvān yajamāno vaśī yajate
agnir vai devānāṃ hotāsīt taṃ mṛtyur bahiṣpavamāne 'sīdat so 'nuṣṭubhājyam pratyapadyata mṛtyum eva tat paryakrāmat tam ājye 'sīdat sa praugeṇa pratyapadyata mṛtyum eva tat paryakrāmat
tam mādhyaṃdine pavamāne 'sīdat so 'nuṣṭubhā marutvatīyam pratyapadyata mṛtyum eva tat paryakrāmat taṃ mādhyaṃdine bṛhatīṣu nāśaknot sattum prāṇā vai bṛhatyaḥ prāṇān eva tan nāśaknod vyavaituṃ tasmān mādhyaṃdine hotā bṛhatīṣu stotriyeṇaiva pratipadyate prāṇā vai bṛhatyaḥ prāṇān eva tad abhi pratipadyate
taṃ tṛtīyapavamāne 'sīdat so 'nuṣṭubhā vaiśvadevam pratyapadyata mṛtyum eva tat paryakrāmat taṃ yajñāyajñīye 'sīdat sa vaiśvānarīyeṇāgnimārutam pratyapadyata mṛtyum eva tat paryakrāmad vajro vai vaiśvānarīyam pratiṣṭhā yajñāyajñīyaṃ vajreṇaiva tat pratiṣṭhāyā mṛtyuṃ nudate sa sarvān pāśān sarvān sthāṇūn mṛtyor atimucya svasty evodamucyata svasty eva hotonmucyate sarvāyuḥ sarvāyutvāya
sarvam āyur eti ya evaṃ veda
indro vai vṛtraṃ hatvā nāstṛṣīti manyamānaḥ parāḥ parāvato 'gacchat sa paramām eva parāvatam agacchad anuṣṭub vai paramā parāvad vāg vā anuṣṭup sa vācam praviśyāśayat taṃ sarvāṇi bhūtāni vibhajyānvaicchaṃs tam pūrvedyuḥ pitaro 'vindann uttaram ahar devās tasmāt pūrvedyuḥ pitṛbhyaḥ kriyata uttaram ahar devān yajante
te 'bruvann abhiṣuṇavāmaiva tathā vāva na āśiṣṭham āgamiṣyatīti tatheti te 'bhyaṣuṇvaṃs ta ā tvā rathaṃ yathotaya ity evainam āvartayann idaṃ vaso sutam andha ity evaibhyaḥ sutakīrtyām āvir abhavad indra nedīya ed ihīty evainam madhyam prāpādayanta
āgatendreṇa yajñena yajate sendreṇa yajñena rādhnoti ya evaṃ veda
indraṃ vai vṛtraṃ jaghnivāṃsaṃ nāstṛteti manyamānāḥ sarvā devatā ajahus tam maruta eva svāpayo nājahuḥ prāṇā vai marutaḥ svāpayaḥ prāṇā haivainam tan nājahus tasmād eṣo 'cyutaḥ svāpimān pragāthaḥ śasyata ā svāpe svāpibhir iti
api ha yady aindram evāta ūrdhvaṃ chandaḥ śasyate taddha sarvam marutvatīyam bhavaty eṣa ced acyutaḥ svāpimān pragāthaḥ śasyata ā svāpe svāpibhir iti
brāhmaṇaspatyam pragāthaṃ śaṃsati
bṛhaspatipurohitā vai devā ajayan svargaṃ lokaṃ vy asmiṃlloke 'jayanta tathaivaitad yajamāno bṛhaspatipurohita eva jayati svargaṃ lokaṃ vy asmiṃlloke jayate
tau vā etau pragāthāv astutau santau punarādāyaṃ śasyete tad āhur yan na kiṃcanāstutaṃ sat punarādāyaṃ śasyate 'tha kasmād etau pragāthāv astutau santau punarādāyaṃ śasyete iti
pavamānokthaṃ vā etad yan marutvatīyaṃ ṣaṭsu vā atra gāyatrīṣu stuvate ṣaṭsu bṛhatīṣu tisṛṣu triṣṭupsu sa vā eṣa trichandāḥ pañcadaśo mādhyaṃdinaḥ pavamānas tad āhuḥ kathaṃ ta eṣa trichandāḥ pañcadaśo mādhyaṃdinaḥ pavamāno 'nuśasto bhavatīti
ye eva gāyatryā uttare pratipado yo gāyatro 'nucaras tābhir evāsya gāyatryo 'nuśastā bhavanty etābhyām evāsya pragāthābhyām bṛhatyo 'nuśastā bhavanti
tāsu vā etāsu bṛhatīṣu sāmagā rauravayaudhājayābhyām punarādāyaṃ stuvate tasmād etau pragāthāvastutau santau punarādāyaṃ śasyete tac chastreṇa stotram anvaiti
ye eva triṣṭubhau dhāyye yat traiṣṭubhaṃ nividdhānam tābhir evāsya triṣṭubho 'nuśastā bhavanti
evam u hāsyaiṣa trichandāḥ pañcadaśo mādhyaṃdinaḥ pavamāno 'nuśasto bhavati ya evaṃ veda
dhāyyāḥ śaṃsati
dhāyyābhir vai prajāpatir imāṃllokān adhayad yaṃ yaṃ kāmam akāmayata
tathaivaitad yajamāno dhāyyābhir evemāṃllokān dhayati yaṃ yaṃ kāmaṃ kāmayate ya evaṃ veda yad eva dhāyyāḥ
yatra yatra vai devā yajñasya chidraṃ nirajānaṃs tad dhāyyābhir apidadhus tad dhāyyānāṃ dhāyyātvam
achidreṇa hāsya yajñeneṣṭam bhavati ya evaṃ veda yad v eva dhāyyāḥ
syūma haitad yajñasya yad dhāyyās tad yathā sūcyā vāsaḥ saṃdadhad iyād evam evaitābhir yajñasya chidraṃ saṃdadhad eti ya evaṃ veda yad v eva dhāyyāḥ
tāny u vā etāny upasadām evokthāni yad dhāyyā agnir netety āgneyī prathamopasat tasyā etad ukthaṃ tvaṃ soma kratubhir iti saumyā dvitīyopasat tasyā etad ukthaṃ pinvanty apa iti vaiṣṇavī tṛtīyopasat tasyā etad uktham
yāvantaṃ ha vai saumyenādhvareṇeṣṭvā lokaṃ jayati tam ata ekaikayopasadā jayati ya evaṃ veda yaś caivaṃ vidvān dhāyyāḥ śaṃsati
taddhaika āhus tān vo maha iti śaṃsed etāṃ vāva vayam bharateṣu śasyamānām abhivyajānīma iti vadantaḥ
tat tan nādṛtyam
yad etāṃ śaṃsed īśvaraḥ parjanyo 'varṣṭoḥ
pinvanty apa ity eva śaṃset
vṛṣṭivani padaṃ maruta iti mārutam atyaṃ na mihe vi nayantīti vinītavad yad vinītavat tad vikrāntavad yad vikrāntavat tad vaiṣṇavaṃ vājinam itīndro vai vājī tasyāṃ vā etasyāṃ catvāri padāni vṛṣṭivani mārutaṃ vaiṣṇavam aindram
sā vā eṣā tṛtīyasavanabhājanā satī madhyaṃdine śasyate tasmāddhedaṃ bharatānām paśavaḥ sāyaṃgoṣṭhāḥ santo madhyaṃdine saṃgavinīm āyanti so jagatī jāgatā hi paśava ātmā yajamānasya madhyaṃdinas tad yajamāne paśūn dadhāti
marutvatīyam pragāthaṃ śaṃsati paśavo vai marutaḥ paśavaḥ pragāthaḥ paśūnām avaruddhyai
janiṣṭhā ugraḥ sahase turāyeti sūktam śaṃsati tad vā etad yajamānajananam eva sūktaṃ yajamānaṃ ha vā etena yajñād devayonyai prajanayati
tat saṃjayam bhavati saṃ ca jayati vi ca jayate
etad gaurivītaṃ gaurivītir ha vai śāktyo nediṣṭhaṃ svargasya lokasyāgacchat sa etat sūktam apaśyat tena svargaṃ lokam ajayat tathaivaitad yajamāna etena sūktena svargaṃ lokaṃ jayati
tasyārdhāḥ śastvārdhāḥ pariśiṣya madhye nividaṃ dadhāti
svargasya haiṣa lokasya roho yan nivit
svargasya haital lokasyākramaṇaṃ yan nivit tām ākramamāṇa iva śaṃsed upaiva yajamānaṃ nigṛhṇīta yo 'sya priyaḥ syād iti nu svargakāmasya
athābhicarato yaḥ kāmayeta kṣatreṇa viśaṃ hanyām iti tris tarhi nividā sūktaṃ viśaṃset kṣatraṃ vai nivid viṭ sūktaṃ kṣatreṇaiva tad viśaṃ hanti
yaḥ kāmayeta viśā kṣatraṃ hanyām iti tris tarhi sūktena nividaṃ viśaṃset kṣatraṃ vai nivid viṭ sūktaṃ viśaiva tat kṣatraṃ hanti
ya u kāmayetobhayata enaṃ viśaḥ paryavacchinadānīty ubhayatas tarhi nividaṃ vyāhvayītobhayata evainaṃ tad viśaḥ paryavacchinatti
iti nv abhicarata itarathā tv eva svargakāmasya
vayaḥ suparṇā upa sedur indram ity uttamayā paridadhāti
priyamedhā ṛṣayo nādhamānāḥ
apa dhvāntam ūrṇuhīti yena tamasā prāvṛto manyeta tan manasā gacched apa haivāsmāt tal lupyate
pūrdhi cakṣur iti cakṣuṣī marīmṛjyeta
ājarasaṃ ha cakṣuṣmān bhavati ya evaṃ veda
mumugdhy asmān nidhayeva baddhān iti pāśā vai nidhā mumugdhy asmān pāśād iva baddhān ity eva tad āha
indro vai vṛtraṃ haniṣyan sarvā devatā abravīd anu mopatiṣṭhadhvam upa mā hvayadhvam iti tatheti taṃ haniṣyanta ādravan so 'ven māṃ vai haniṣyanta ādravanti hantemān bhīṣayā iti tān abhi prāśvasīt tasya śvasathād īṣamāṇā viśve devā adravan maruto hainaṃ nājahuḥ prahara bhagavo jahi vīrayasvety evainam etāṃ vācaṃ vadanta upātiṣṭhanta tad etad ṛṣiḥ paśyann abhyanūvāca vṛtrasya tvā śvasathād īṣamāṇā viśve devā ajahur ye sakhāyaḥ marudbhir indra sakhyaṃ te astv athemā viśvāḥ pṛtanā jayāsīti so 'ved ime vai kila me sacivā ime mākāmayanta hantemān asminn uktha ābhajā iti tān etasminn uktha ābhajad atha haite tarhy ubhe eva niṣkevalye ukthe āsatuḥ
marutvatīyaṃ grahaṃ gṛhṇāti marutvatīyam pragāthaṃ śaṃsati marutvatīyaṃ sūktaṃ śaṃsati marutvatīyām nividaṃ dadhāti marutāṃ sā bhaktiḥ
marutvatīyam ukthaṃ śastvā marutvatīyayā yajati yathābhāgaṃ tad devatāḥ prīṇāti
ye tvāhihatye maghavann avardhan ye śāmbare harivo ye gaviṣṭau ye tvā nūnam anumadanti viprāḥ pibendra somaṃ sagaṇo marudbhir iti
yatra yatraivaibhir vyajayata yatra yatra vīryam akarot tad evaitat samanuvedyendreṇainān sasomapīthān karoti
indro vai vṛtraṃ hatvā sarvā vijitīr vijityābravīt prajāpatim aham etad asāni yat tvam aham mahān asānīti sa prajāpatir abravīd atha ko 'ham iti yad evaitad avoca ity abravīt tato vai ko nāma prajāpatir abhavat ko vai nāma prajāpatir yan mahān indro 'bhavat tan mahendrasya mahendratvam
sa mahān bhūtvā devatā abravīd uddhāram ma uddharateti yathāpy etarhīcchati yo vai bhavati yaḥ śreṣṭhatām aśnute sa mahān bhavati taṃ devā abruvan svayam eva brūṣva yat te bhaviṣyatīti sa etam māhendraṃ graham abrūta mādhyaṃdinaṃ savanānāṃ niṣkevalyam ukthānāṃ triṣṭubhaṃ chandasām pṛṣṭhaṃ sāmnāṃ tam asmā uddhāram udaharan
ud asmā uddhāraṃ haranti ya evaṃ veda
taṃ devā abruvan sarvaṃ vā avocathā api no 'trāstv iti sa nety abravīt kathaṃ vo 'pisyād iti tam abruvann apy eva no 'stu maghavann iti tān īkṣataiva
te devā abruvann iyaṃ vā indrasya priyā jāyā vāvātā prāsahā nāmāsyām evecchāmahā iti tatheti tasyām aicchanta sainān abravīt prātar vaḥ prativaktāsmīti tasmāt striyaḥ patyāvicchante tasmād u stryanurātram patyāvicchate tām prātar upāyan saitad eva pratyapadyata
yad vāvāna purutamam purāṣāﾱ ā vṛtrahendro nāmāny aprāḥ aceti prāsahas patis tuviṣmān iti
indro vai prāsahas patis tuviṣmān
yadīm uśmasi kartave karat tad iti yad evaitad avocāmākarat tad ity evaināṃs tad abravīt
te devā abruvann apy asyā ihāstu yā no 'smin na vai kam avidad iti tatheti tasyā apy atrākurvan
tasmād eṣātrāpi śasyate yad vāvāna purutamam purāṣāﾱ iti
senā vā indrasya priyā jāyā vāvātā prāsahā nāma ko nāma prajāpatiḥ śvaśuras tad yāsya kāme senā jayet tasyā ardhāt tiṣṭhaṃs tṛṇam ubhayataḥ paricchidyetarāṃ senām abhy asyet prāsahe kas tvā paśyatīti tad yathaivādaḥ snuṣā śvaśurāllajjamānā nilīyamānaity evam eva sā senā bhajyamānā nilīyamānaiti yatraivaṃ vidvāṃs tṛṇam ubhayataḥ paricchidyetarāṃ senāṃ abhy asyati prāsahe kas tvā paśyatīti
tān indra uvācāpi vo 'trāstv iti te devā abruvan virāḍ yājyāstu niṣkevalyasya yā trayastriṃśadakṣarā
trayastriṃśad vai devā aṣṭau vasava ekādaśa rudrā dvādaśādityāḥ prajāpatiś ca vaṣaṭkāraś ca devatā akṣarabhājaḥ karoty akṣaram akṣaram eva tad devatā anuprapibanti devapātreṇaiva tad devatās tṛpyanti
yaṃ kāmayetānāyatanavān syād ity avirājāsya yajed gāyatryā vā triṣṭubhā vānyena vā chandasā vaṣaṭkuryād anāyatanavantam evainaṃ tat karoti
yaṃ kāmayetāyatanavān syād iti virājāsya yajet pibā somam indra mandatu tvety etayāyatanavantam evainaṃ tat karoti
ṛk ca vā idam agre sāma cāstāṃ saiva nāma ṛg āsīd amo nāma sāma sā vā ṛk sāmopāvadan mithunaṃ saṃbhavāva prajātyā iti nety abravīt sāma jyāyān vā ato mama mahimeti te dve bhūtvopāvadatāṃ te na prati cana samavadata tās tisro bhūtvopāvadaṃs tat tisṛbhiḥ samabhavad yat tisṛbhiḥ samabhavat tasmāt tisṛbhiḥ stuvanti tisṛbhir udgāyanti tisṛbhir hi sāma saṃmitaṃ tasmād ekasya bahvyo jāyā bhavanti naikasyai bahavaḥ saha patayo yad vai tat sā cāmaś ca samabhavatāṃ tat sāmābhavat tat sāmnaḥ sāmatvam
sāman bhavati ya evaṃ veda
yo vai bhavati yaḥ śreṣṭhatām aśnute sa sāman bhavaty asāmanya iti hi nindanti
te vai pañcānyad bhūtvā pañcānyad bhūtvākalpetām āhāvāś ca hiṃkāraś ca prastāvaś ca prathamā ca ṛg udgīthaś ca madhyamā ca pratihāraś cottamā ca nidhanaṃ ca vaṣaṭkāraś ca
te yat pañcānyad bhūtvā pañcānyad bhūtvākalpetāṃ tasmād āhuḥ pāṅkto yajñaḥ pāṅktāḥ paśava iti
yad u virājaṃ daśinīm abhisamapadyetāṃ tasmād āhur virāji yajño daśinyām pratiṣṭhita iti
ātmā vai stotriyaḥ prajānurūpaḥ patnī dhāyyā paśavaḥ pragātho gṛhāḥ sūktam
sa vā asmiṃś ca loke 'muṣmiṃś ca prajayā ca paśubhiś ca gṛheṣu vasati ya evaṃ veda
stotriyaṃ śaṃsaty ātmā vai stotriyaḥ
tam madhyamayā vācā śaṃsaty ātmānam eva tat saṃskurute
anurūpaṃ śaṃsati prajā vā anurūpaḥ
sa uccaistarām ivānurūpaḥ śaṃstavyaḥ prajām eva tacchreyasīm ātmanaḥ kurute
dhāyyāṃ śaṃsati patnī vai dhāyyā
sā nīcaistarām iva dhāyyā śaṃstavyā
prativādinī hāsya gṛheṣu patnī bhavati yatraivaṃ vidvān nīcaistarāṃ dhāyyāṃ śaṃsati
pragāthaṃ śaṃsati
sa svaravatyā vācā śaṃstavyaḥ paśavo vai svaraḥ paśavaḥ pragāthaḥ paśūnām avaruddhyai
indrasya nu vīryāṇi pra vocam iti sūktaṃ śaṃsati
tad vā etat priyam indrasya sūktaṃ niṣkevalyaṃ hairaṇyastūpam etena vai sūktena hiraṇyastūpa āṅgirasa indrasya priyaṃ dhāmopāgacchat sa paramaṃ lokam ajayat
upendrasya priyaṃ dhāma gacchati jayati paramaṃ lokaṃ ya evaṃ veda
gṛhā vai pratiṣṭhā sūktaṃ tat pratiṣṭhitatamayā vācā śaṃstavyaṃ tasmād yady api dūra iva paśūṃllabhate gṛhān evainān ājigamiṣati gṛhā hi paśūnām pratiṣṭhā pratiṣṭhā
somo vai rājāmuṣmiṃlloka āsīt taṃ devāś carṣayaś cābhyadhyāyan katham ayam asmān somo rājāgacched iti te 'bruvaṃś chandāṃsi yūyaṃ na imaṃ somaṃ rājānam āharateti tatheti te suparṇā bhūtvodapataṃs te yat suparṇā bhūtvodapataṃs tad etat sauparṇam ity ākhyānavida ācakṣate
chandāṃsi vai tat somaṃ rājānam acchācaraṃs tāni ha tarhi caturakṣarāṇi caturakṣarāṇy eva chandāṃsy āsan sā jagatī caturakṣarā prathamodapatat sā patitvārdham adhvano gatvāśrāmyat sā parāsya trīṇy akṣarāṇy ekākṣarā bhūtvā dīkṣāṃ ca tapaś ca harantī punar abhyavāpatat tasmāt tasya vittā dīkṣā vittaṃ tapo yasya paśavaḥ santi jāgatā hi paśavo jagatī hi tān āharat
atha triṣṭub udapatat sā patitvā bhūyo 'rdhād adhvano gatvāśrāmyat sā parāsyaikam akṣaraṃ tryakṣarā bhūtvā dakṣiṇā harantī punar abhyavāpatat tasmān madhyaṃdine dakṣiṇā nīyante triṣṭubho loke triṣṭubbhi tā āharat
te devā abruvan gāyatrīṃ tvaṃ na imaṃ somaṃ rājānam āhareti sā tathety abravīt tāṃ vai mā sarveṇa svastyayanenānumantrayadhvam iti tatheti sodapatat tāṃ devāḥ sarveṇa svastyayanenānvamantrayanta preti ceti cety etad vai sarvaṃ svastyayanaṃ yat preti ceti ceti tad yo 'sya priyaḥ syāt tam etenānumantrayeta preti ceti ceti svasty eva gacchati svasti punar āgacchati
sā patitvā somapālān bhīṣayitvā padbhyāṃ ca mukhena ca somaṃ rājānaṃ samagṛbhṇād yāni cetare chandasī akṣarāṇy ajahitāṃ tāni copasamagṛbhṇāt
tasyāḥ anuvisṛjya kṛśānuḥ soma pālaḥ savyasya padaḥ nakham achidat
tat śalyakaḥ abhavat
tasmāt sa nakham iva
yat vaśam asravat sā vaśā bhavat
tasmāt sā haviḥ iva
atha yaḥ śalyaḥ yat anīkam āsīt sa sarpaḥ nirdaṃśī abhavat
sā yad dakṣiṇena padā samagṛbhṇāt tat prātaḥsavanam abhavat tad gāyatrī svam āyatanam akuruta tasmāt tat samṛddhatamaṃ manyante sarveṣāṃ savanānām agriyo mukhyo bhavati śreṣṭhatām aśnute ya evaṃ vedātha yat savyena padā samagṛbhṇāt tan mādhyaṃdinaṃ savanam abhavat tad visraṃsata tad visrastaṃ nānvāpnot pūrvaṃ savanaṃ te devāḥ prājijñāsanta tasmiṃs triṣṭubhaṃ chandasām adadhur indraṃ devatānāṃ tena tat samāvadvīryam abhavat pūrveṇa savanenobhābhyāṃ savanābhyāṃ samāvadvīryābhyāṃ samāvajjāmībhyāṃ rādhnoti ya evaṃ vedātha yan mukhena samagṛbhṇāt tat tṛtīyasavanam abhavat
tasya patantī rasam adhayat taddhītarasaṃ nānvāpnot pūrve savane te devāḥ prājijñāsanta tat paśuṣv apaśyaṃs tad yad āśiram avanayanty ājyena paśunā caranti tena tat samāvadvīryam abhavat pūrvābhyāṃ savanābhyām
sarvaiḥ savanaiḥ samāvadvīryaiḥ samāvajjāmibhī rādhnoti ya evaṃ veda
te vā ime itare chandasī gāyatrīm abhyavadetāṃ vittaṃ nāv akṣarāṇy anuparyāgur iti nety abravīd gāyatrī yathāvittam eva na iti te deveṣu praśnam aitāṃ te devā abruvan yathāvittam eva va iti tasmāddhāpy etarhi vittyāṃ vyāhur yathāvittam eva na iti tato vā aṣṭākṣarā gāyatry abhavat tryakṣarā triṣṭub ekākṣarā jagatī
sāṣṭākṣarā gāyatrī prātaḥsavanam udayacchan nāśaknot triṣṭup tryakṣarā mādhyaṃdinaṃ savanam udyantuṃ tāṃ gāyatry abravīd āyāny api me 'trāstv iti sā tathety abravīt triṣṭup tāṃ vai maitair aṣṭābhir akṣarair upasaṃdhehīti tatheti tām upasamadadhād etad vai tad gāyatryai madhyaṃdine yan marutvatīyasyottare pratipado yaś cānucaraḥ saikādaśākṣarā bhūtvā mādhyaṃdinaṃ savanam udayacchat
nāśaknoj jagaty ekākṣarā tṛtīyasavanam udyantuṃ tāṃ gāyatry abravīd āyāny api me 'trāstv iti sā tathety abravīj jagatī tāṃ vai maitair ekādaśabhir akṣarair upasaṃdhehīti tatheti tām upasamadadhād etad vai tad gāyatryai tṛtīyasavane yad vaiśvadevasyottare pratipado yaś cānucaraḥ sā dvādaśākṣarā bhūtvā tṛtīyasavanam udayacchat
tato vā aṣṭākṣarā gāyatry abhavad ekādaśākṣarā triṣṭub dvādaśākṣarā jagatī
sarvaiś chandobhiḥ samāvadvīryaiḥ samāvajjāmibhī rādhnoti ya evaṃ veda
ekaṃ vai sat tat tredhābhavat tasmād āhur dātavyam evaṃ viduṣa ity ekaṃ hi sat tat tredhābhavat
te devā abruvann ādityān yuṣmābhir idaṃ savanam udyacchāmeti tatheti tasmād ādityārambhaṇaṃ tṛtīyasavanam ādityagrahaḥ purastāt tasya
yajaty ādityāso aditir mādayantām iti madvatyā rūpasamṛddhayā madvad vai tṛtīyasavanasya rūpam
nānuvaṣaṭkaroti na bhakṣayati saṃsthā vā eṣā yad anuvaṣaṭkāraḥ saṃsthā bhakṣaḥ prāṇā ādityā net prāṇān saṃsthāpayānīti
ta ādityā abruvan savitāraṃ tvayedaṃ saha savanam udyacchāmeti tatheti tasmāt sāvitrī pratipad bhavati vaiśvadevasya sāvitragrahaḥ purastāt tasya yajati damūnā devaḥ savitā vareṇya iti madvatyā rūpasamṛddhayā madvad vai tṛtīyasavanasya rūpaṃ nānuvaṣaṭkaroti na bhakṣayati saṃsthā vā eṣā yad anuvaṣaṭkāraḥ saṃsthā bhakṣaḥ prāṇaḥ savitā net prāṇaṃ saṃsthāpayānīti
ubhe vā eṣa ete savane vipibati yat savitā prātaḥsavanaṃ ca tṛtīyasavanaṃ ca tad yat pibavat sāvitryai nividaḥ padam purastād bhavati madvad upariṣṭād ubhayor evainaṃ tat savanayor ābhajati prātaḥsavane ca tṛtīyasavane ca
bahvyaḥ prātar vāyavyāḥ śasyanta ekā tṛtīyasavane tasmād ūrdhvāḥ puruṣasya bhūyāṃsaḥ prāṇā yaccāvāñcaḥ
dyāvāpṛthivīyaṃ śaṃsati dyāvāpṛthivī vai pratiṣṭhe iyam eveha pratiṣṭhāsāv amutra tad yad dyāvāpṛthivīyaṃ śaṃsati pratiṣṭhayor evainaṃ tat pratiṣṭhāpayati
ārbhavaṃ śaṃsati
ṛbhavo vai deveṣu tapasā somapītham abhyajayaṃs tebhyaḥ prātaḥsavane vācikalpayiṣaṃs tān agnir vasubhiḥ prātaḥsavanād anudata tebhyo mādhyaṃdine savane vācikalpayiṣaṃs tān indro rudrair mādhyaṃdināt savanād anudata tebhyas tṛtīyasavane vācikalpayiṣaṃs tān viśve devā anonudyanta neha pāsyanti neheti sa prajāpatir abravīt savitāraṃ tava vā ime 'ntevāsās tvam evaibhiḥ saṃpibasveti sa tathety abravīt savitā tān vai tvam ubhayataḥ paripibeti tān prajāpatir ubhayataḥ paryapibat
te ete dhāyye anirukte prājāpatye śasyete abhita ārbhavaṃ surūpakṛtnum ūtaye 'yaṃ venaś codayat pṛśnigarbhā iti prajāpatir evaināṃs tad ubhayataḥ paripibati tasmād u śreṣṭhī pātre rocayaty eva yaṃ kāmayate tam
tebhyo vai devā apaivābībhatsanta manuṣyagandhāt ta ete dhāyye antaradadhata yebhyo mātaivā pitra iti
vaiśvadevaṃ śaṃsati
yathā vai prajā evaṃ vaiśvadevaṃ tad yathāntaraṃ janatā evaṃ sūktāni yathāraṇyāny evaṃ dhāyyās tad ubhayato dhāyyām paryāhvayate tasmāt tāny araṇyāni santy anaraṇyāni mṛgaiś ca vayobhiś ceti ha smāha
yathā vai puruṣa evaṃ vaiśvadevaṃ tasya yathāvantaram aṅgāny evaṃ sūktāni yathā parvāṇy evaṃ dhāyyās tad ubhayato dhāyyām paryāhvayate tasmāt puruṣasya parvāṇi śithirāṇi santi dṛﾱhāni brahmaṇā hi tāni dhṛtāni
mūlaṃ vā etad yajñasya yad dhāyyāś ca yājyāś ca tad yad anyā anyā dhāyyāś ca yājyāś ca kuryur unmūlam eva tad yajñaṃ kuryus tasmāt tāḥ samānya eva syuḥ
pāñcajanyaṃ vā etad ukthaṃ yad vaiśvadevaṃ sarveṣāṃ vā etat pañcajanānām uktham devamanuṣyāṇāṃ gandharvāpsarasāṃ sarpāṇāṃ ca pitṝṇāṃ caiteṣāṃ vā etat pañcajanānām uktham
sarva enam pañcajanā vidur ainam pañcinyai janatāyai havino gacchanti ya evaṃ veda
sarvadevatyo vā eṣa hotā yo vaiśvadevaṃ śaṃsati sarvā diśo dhyāyecchaṃsiṣyan sarvāsv eva tad dikṣu rasaṃ dadhāti
yasyām asya diśi dveṣyaḥ syān na tāṃ dhyāyed anuhāyaivāsya tad vīryam ādatte
aditir dyaur aditir antarikṣam ity uttamayā paridadhātīyaṃ vā aditir iyaṃ dyaur iyaṃ antarikṣam
aditir mātā sa pitā sa putra itīyaṃ vai māteyam piteyam putraḥ
viśve devā aditiḥ pañca janā ity asyāṃ vai viśve devā asyām pañcajanāḥ
aditir jātam aditir janitvam itīyaṃ vai jātam iyaṃ janitvam
dviḥ pacchaḥ paridadhāti catuṣpādā vai paśavaḥ paśūnām avaruddhyai sakṛd ardharcaśaḥ pratiṣṭhāyā eva dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati
sadaiva pañcajanīyayā paridadhyāt tad upaspṛśan bhūmim paridadhyāt tad yasyām eva yajñaṃ saṃbharati tasyām evainaṃ tad antataḥ pratiṣṭhāpayati
viśve devāḥ śṛṇutemaṃ havam ma iti vaiśvadevam ukthaṃ śastvā vaiśvadevyā yajati yathābhāgaṃ tad devatāḥ prīṇāti
āgneyī prathamā ghṛtayājyā saumī saumyayājyā vaiṣṇavī ghṛtayājyā tvaṃ soma pitṛbhiḥ saṃvidāna iti saumyasya pitṛmatyā yajati
ghnanti vā etat somaṃ yad abhiṣuṇvanti tasyaitām anustaraṇīṃ kurvanti yat saumyaḥ pitṛbhyo vā anustaraṇī tasmāt saumyasya pitṛmatyā yajati
avadhiṣur vā etat somaṃ yad abhyasuṣavus tad enam punaḥ saṃbhāvayanti
punar āpyāyayanty upasadāṃ rūpeṇopasadāṃ kila vai tad rūpaṃ yad etā devatā agniḥ somo viṣṇur iti
pratigṛhya saumyaṃ hotā pūrvaś chandogebhyo 'vekṣeta
taṃ haike pūrvaṃ chandogebhyo haranti tat tathā na kuryād vaṣaṭkartā prathamaḥ sarvabhakṣān bhakṣayatīti ha smāha tenaiva rūpeṇa tasmād vaṣaṭkartaiva pūrvo 'vekṣetāthainaṃ chandogebhyo haranti
prajāpatir vai svāṃ duhitaram abhyadhyāyad divam ity anya āhur uṣasam ity anye tām ṛśyo bhūtvā rohitam bhūtām abhyait taṃ devā apaśyann akṛtaṃ vai prajāpatiḥ karotīti te tam aicchan ya enam āriṣyaty etam anyonyasmin nāvindaṃs teṣāṃ yā eva ghoratamās tanva āsaṃs tā ekadhā samabharaṃs tāḥ saṃbhṛtā eṣa devo 'bhavat tad asyaitad bhūtavan nāma
bhavati vai sa yo 'syaitad evaṃ nāma veda
taṃ devā abruvann ayaṃ vai prajāpatir akṛtam akar imaṃ vidhyeti sa tathetyabravīt sa vai vo varaṃ vṛṇā iti vṛṇīṣveti sa etam eva varam avṛṇīta paśūnām ādhipatyaṃ tad asyaitat paśuman nāma
paśumān bhavati yo 'syaitad evaṃ nāma veda
tam abhyāyatyāvidhyat sa viddha ūrdhva udaprapatat tam etam mṛga ity ācakṣate ya u eva mṛgavyādhaḥ sa u eva sa yā rohit sā rohiṇī yo eveṣus trikāṇḍā so eveṣus trikāṇḍā
tad vā idam prajāpate retaḥ siktam adhāvat tat saro 'bhavat te devā abruvan medam prajāpate reto duṣad iti yad abruvan medam prajāpate reto duṣad iti tan māduṣam abhavat tan māduṣasya māduṣatvam māduṣaṃ ha vai nāmaitad yan mānuṣaṃ tan māduṣaṃ san mānuṣam ity ācakṣate parokṣeṇa parokṣapriyā iva hi devāḥ
tad agninā paryādadhus tan maruto 'dhūnvaṃs tad agnir na prācyāvayat tad agninā vaiśvānareṇa paryādadhus tan maruto 'dhūnvaṃs tad agnir vaiśvānaraḥ prācyāvayat tasya yad retasaḥ prathamam udadīpyata tad asāv ādityo 'bhavad yad dvitīyam āsīt tad bhṛgur abhavat taṃ varuṇo nyagṛhṇīta tasmāt sa bhṛgur vāruṇir atha yat tṛtīyam adīded iva ta ādityā abhavan ye 'ṅgārā āsaṃs te 'ṅgiraso 'bhavan yad aṅgārāḥ punar avaśāntā udadīpyanta tad bṛhaspatir abhavat
yāni parikṣāṇāny āsaṃs te kṛṣṇāḥ paśavo 'bhavan yā lohinī mṛttikā te rohitā atha yad bhasmāsīt tat paruṣyaṃ vyasarpad gauro gavaya ṛśya uṣṭro gardabha iti ye caite 'ruṇāḥ paśavas te ca
tān vā eṣa devo 'bhyavadata mama vā idaṃ mama vai vāstuham iti tam etayarcā niravādayanta yaiṣā raudrī śasyate
ā te pitar marutāṃ sumnam etu mā naḥ sūryasya saṃdṛśo yuyothās tvaṃ no vīro arvati kṣamethāḥ
iti brūyān nābhi na ity anabhimānuko haiṣa devaḥ prajā bhavati
pra jāyemahi rudriya prajābhir iti brūyān na rudrety etasyaiva nāmnaḥ parihṛtyai
tad u khalu śaṃ naḥ karatīty eva śaṃsec cham iti pratipadyate sarvasmā eva śāntyai nṛbhyo nāribhyo gava iti pumāṃso vai naraḥ striyo nāryaḥ sarvasmā eva śāntyai
so 'niruktā raudrī śāntā sarvāyuḥ sarvāyutvāya
sarvam āyur eti ya evaṃ veda
so gāyatrī brahma vai gāyatrī brahmaṇaivainaṃ tan namasyati
vaiśvānarīyeṇāgnimārutam pratipadyate vaiśvānaro vā etad retaḥ siktam prācyāvayat tasmād vaiśvānarīyeṇāgnimārutam pratipadyate
anavānam prathamark śaṃstavyāgnīn vā eṣo 'rcīṃṣy aśāntān prasīdann eti ya āgnimārutaṃ śaṃsati prāṇenaiva tad agnīṃs tarati
adhīyann upahanyād anyaṃ vivaktāram icchet tam eva tatsetuṃ kṛtvā tarati
tasmād āgnimārute na vyucyam eṣṭavyo vivaktā
mārutaṃ śaṃsati maruto ha vā etad retaḥ siktaṃ dhūnvantaḥ prācyāvayaṃs tasmān mārutaṃ śaṃsati
yajñā yajñā vo agnaye devo vo draviṇodā iti madhye yoniṃ cānurūpaṃ ca śaṃsati tad yan madhye yoniṃ cānurūpam ca śaṃsati tasmān madhye yonir dhṛtā
yad u dve sūkte śastvā śaṃsati pratiṣṭhayor eva tad upariṣṭāt prajananaṃ dadhāti prajātyai
prajāyate prajayā paśubhir ya evaṃ veda
jātavedasyaṃ śaṃsati
prajāpatiḥ prajā asṛjata tāḥ sṛṣṭāḥ parācya evāyan na vyāvartanta tā agninā paryagacchat tā agnim upāvartanta tam evādyāpy upāvṛttāḥ so 'bravīj jātā vai prajā anenāvidam iti yad abravīj jātā vai prajā anenāvidam iti taj jātavedasyam abhavat taj jātavedaso jātavedastvam
tā agninā parigatā niruddhāḥ śocantyaḥ dīdhyatyo 'tiṣṭhaṃs tā adbhir abhyaṣiñcat tasmād upariṣṭāj jātavedasyasyāpohiṣṭhīyam śaṃsati
tasmāt tacchamayateva śaṃstavyaṃ tā adbhir abhiṣicya nijāsyaivāmanyata
tāsu vā ahinā budhnyena parokṣāt tejo 'dadhād eṣa ha vā ahir budhnyo yad agnir gārhapatyo 'gninaivāsu tadgārhapatyena parokṣāt tejo dadhāti tasmād āhur juhvad evājuhvato vasīyān iti
devānām patnīḥ śaṃsaty anūcīr agniṃ gṛhapatiṃ tasmād anūcī patnī gārhapatyam āste
tad āhū rākām pūrvāṃ śaṃsej jāmyai vai pūrvapeyam iti
tat tan nādṛtyaṃ devānām eva patnīḥ pūrvāḥ śaṃsed eṣa ha vā etat patnīṣu reto dadhāti yad agnir gārhapatyo 'gninaivāsu tad gārhapatyena patnīṣu pratyakṣād reto dadhāti prajātyai
prajāyate prajayā paśubhir ya evaṃ veda
tasmāt samānodaryā svasānyodaryāyai jāyāyā anujīvinī jīvati
rākāṃ śaṃsati rākā ha vā etām puruṣasya sevanīṃ sīvyati yaiṣā śiśne 'dhi
pumāṃso 'sya putrā jāyante ya evaṃ veda
pāvīravīṃ śaṃsati vāg vai sarasvatī pāvīravī vācy eva tad vācaṃ dadhāti
tad āhur yāmīm pūrvāṃ śaṃset pitryām iti
yāmīm eva pūrvāṃ śaṃsed imaṃ yama prastaram ā hi sīdeti rājño vai pūrvapeyaṃ tasmād yāmīm eva pūrvāṃ śaṃset
mātalī kavyair yamo aṅgirobhir iti kāvyānām anūcīṃ śaṃsaty avareṇaiva vai devān kāvyāḥ pareṇaiva pitṝṃs tasmāt kāvyānām anūcīṃ śaṃsati
ud īratām avara ut parāsa iti pitryāḥ śaṃsati
un madhyamāḥ pitaraḥ somyāsa iti
ye caivāvamā ye ca paramā ye ca madhyamās tān sarvān anantarāyam pṛṇāti
āham pitṝn suvidatrāṁ avitsīti dvitīyāṃ śaṃsati
barhiṣado ye svadhayā sutasyety etaddha vā eṣām priyaṃ dhāma yad barhiṣada iti priyeṇaivaināṃs tad dhāmnā samardhayati
priyeṇa dhāmnā samṛdhyate ya evaṃ veda
idam pitṛbhyo namo astv adyeti namaskāravatīm antataḥ śaṃsati tasmād antataḥ pitṛbhyo namaskriyate
tad āhur vyāhāvam pitryāḥ śaṃset avyāhāvām iti vyāhāvam eva śaṃsed asaṃsthitaṃ vai pitṛyajñasya sādhv asaṃsthitaṃ vā eṣa pitṛyajñaṃ saṃsthāpayati yo 'vyāhāvaṃ śaṃsati tasmād vyāhāvam eva śaṃstavyam
svāduṣ kilāyam madhumāṁ utāyam itīndrasyaindrīr anupānīyāḥ śaṃsaty etābhir vā indras tṛtīyasavanam anvapibat tad anupānīyānām anupānīyatvam
mādyantīva vai tarhi devatā yad etā hotā śaṃsati tasmād etāsu madvat pratigīryam
yayor ojasā skabhitā rajāṃsīti vaiṣṇuvāruṇīm ṛcaṃ śaṃsati viṣṇur vai yajñasya duriṣṭam pāti varuṇaḥ sviṣṭaṃ tayor ubhayor eva śāntyai
viṣṇor nu kaṃ vīryāṇi pra vocam iti vaiṣṇavīṃ śaṃsati yathā vai matyam evaṃ yajñasya viṣṇus tad yathā duṣkṛṣṭaṃ durmatīkṛtaṃ sukṛṣṭaṃ sumatīkṛtaṃ kurvann iyād evam evaitad yajñasya duṣṭutaṃ duḥśastaṃ suṣṭutaṃ suśastaṃ kurvann eti yad etāṃ hotā śaṃsati
tantuṃ tanvan rajaso bhānum anv ihīti prājāpatyāṃ śaṃsati prajā vai tantuḥ prajām evāsmā etat saṃtanoti
jyotiṣmataḥ patho rakṣa dhiyā kṛtān iti devayānā vai jyotiṣmantaḥ panthānas tān evāsmā etad vitanoty anulbaṇaṃ vayata joguvām apo manur bhava janayā daivyaṃ janam ity evainaṃ tan manoḥ prajayā saṃtanoti prajātyai
prajāyate prajayā paśubhir ya evam veda
evā na indro maghavā virapśīty uttamayā paridadhātīyaṃ vā indro maghavā virapśī
karat satyā carṣaṇīdhṛd anarvetīyaṃ vai satyā carṣaṇīdhṛd anarvā
tvaṃ rājā januṣāṃ dhehy asme itīyaṃ vai rājā januṣām
adhi śravo māhinaṃ yaj jaritra itīyaṃ vai māhinaṃ yajñaḥ śravo yajamāno jaritā yajamānāyaivaitām āśiṣam āśāste
tad upaspṛśan bhūmim paridadhyāt tad yasyām eva yajñaṃ saṃbharati tasyām evainaṃ tad antataḥ pratiṣṭhāpayati
agne marudbhiḥ śubhayadbhir ṛkvabhir ity āgnimārutam ukthaṃ śastvāgnimārutyā yajati yathābhāgaṃ tad devatāḥ prīṇāti prīṇāti
devā vā asurair yuddham upaprāyan vijayāya tān agnir nānvakāmayataituṃ taṃ devā abruvann api tvam ehy asmākaṃ vai tvameko 'sīti sa nāstuto 'nveṣyāmīty abravīt stuta nu meti taṃ te samutkramyopanivṛtyāstuvaṃs tān stuto 'nuprait
sa triḥśreṇir bhūtvā tryanīko 'surān yuddham upaprāyad vijayāya triḥśreṇir iti chandāṃsy eva śreṇīr akuruta tryanīka iti savanāny evānīkāni tān asaṃbhāvyam parābhāvayat tato vai devā abhavan parāsurāḥ
bhavaty ātmanā parāsya dviṣan pāpmā bhrātṛvyo bhavati ya evaṃ veda
sā vā eṣā gāyatry eva yad agniṣṭomaś caturviṃśatyakṣarā vai gāyatrī caturviṃśatiragniṣṭomasya stutaśastrāṇi
tad vai yad idam āhuḥ sudhāyāṃ ha vai vājī suhito dadhātīti gāyatrī vai tan na ha vai gāyatrī kṣamā ramata ūrdhvā ha vā eṣā yajamānamādāya svar etīty agniṣṭomo vai tan na ha vā agniṣṭomaḥ kṣamā ramata ūrdhvo ha vā eṣa yajamānam ādāya svar eti
sa vā eṣa saṃvatsara eva yad agniṣṭomaś caturviṃśatyardhamāso vai saṃvatsaraś caturviṃśatir agniṣṭomasya stutaśastrāṇi
taṃ yathā samudraṃ srotyā evaṃ sarve yajñakratavo 'piyanti
dīkṣaṇīyeṣṭis tāyate tām evānu yāḥ kāśceṣṭayas tāḥ sarvā agniṣṭomam apiyanti
iﾱām upahvayata iﾱāvidhā vai pākayajñā iﾱām evānu ye keca pākayajñās te sarve 'gniṣṭomam apiyanti
sāyamprātar agnihotraṃ juhvati sāyamprātar vratam prayacchanti svāhākāreṇāgnihotraṃ juhvati svāhākāreṇa vratam prayacchanti svāhākāram evānv agnihotram agniṣṭomam apyeti
pañcadaśa prāyaṇīye sāmidhenīr anvāha pañcadaśa darśapūrṇamāsayoḥ prāyaṇīyam evānu darśapūrṇamāsāv agniṣṭomam apītaḥ
somaṃ rājānaṃ krīṇanty auṣadho vai somo rājauṣadhibhis tam bhiṣajyanti yam bhiṣajyanti somam eva rājānaṃ krīyamāṇam anu yāni kānica bheṣajāni tāni sarvāṇy agniṣṭomam apiyanti
agnim ātithye manthanty agniṃ cāturmāsyeṣv ātithyam evānu cāturmāsyāny agniṣṭomam apiyanti
payasā pravargye caranti payasā dākṣāyaṇayajñe pravargyam evānu dākṣāyaṇayajño 'gniṣṭomam apyeti
paśur upavasathe bhavati tam evānu ye keca paśubandhās te sarve 'gniṣṭomamapiyanti
iﾱādadho nāma yajñakratus taṃ dadhnā caranti dadhnā dadhigharme dadhigharmam evānv iﾱādadho 'gniṣṭomam apyeti
iti nu purastād athopariṣṭāt pañcadaśokthyasya stotrāṇi pañcadaśa śastrāṇi sa māso māsadhā saṃvatsaro vihitaḥ saṃvatsaro 'gnir vaiśvānaro 'gnir agniṣṭomaḥ saṃvatsaram evānūkthyo 'gniṣṭomam apyety ukthyam apiyantam anu vājapeyo 'pyety ukthyo hi sa bhavati
dvādaśa rātreḥ paryāyāḥ sarve pañcadaśās te dvau dvau sampadya triṃśad ekaviṃśaṃ ṣoﾱaśi sāma trivṛt saṃdhiḥ sā triṃśat sa māsas triṃśan māsasya rātrayo māsadhā saṃvatsaro vihitaḥ saṃvatsaro 'gnir vaiśvānaro 'gnir agniṣṭomaḥ saṃvatsaram evānv atirātro 'gniṣṭomam apyety atirātram apiyantam anv aptoryāmo 'pyety atirātro hi sa bhavati
etad vai ye ca purastād ye copariṣṭād yajñakratavas te sarve 'gniṣṭomam apiyanti
tasya saṃstutasya navatiśataṃ stotriyāḥ sā yā navatis te daśa trivṛto 'tha yā navatis te daśātha yā daśa tāsām ekā stotriyodeti trivṛt pariśiṣyate so 'sāvekaviṃśo 'dhyāhitas tapati viṣuvān vā eṣa stomānāṃ daśa vā etasmād arvāñcas trivṛto daśa parāñco madhya eṣa ekaviṃśa ubhayato 'dhyāhitas tapati tad yāsau stotriyodeti saitasminn adhyūﾱhā sa yajamānas tad daivaṃ kṣatraṃ saho balam
aśnute ha vai daivaṃ kṣatraṃ saho balam etasya ha sāyujyaṃ sarūpatāṃ salokatām aśnute ya evaṃ veda
devā vā asurair vijigyānā ūrdhvāḥ svargaṃ lokam āyan so 'gnir divispṛg ūrdhva udaśrayata sa svargasya lokasya dvāram avṛṇod agnir vai svargasya lokasyādhipatis taṃ vasavaḥ prathamā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te trivṛtā stomenāstuvaṃs tān stuto 'tyārjata te yathālokam agacchan
taṃ rudrā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te pañcadaśena stomenāstuvaṃs tān stuto 'tyārjata te yathālokam agacchan
tam ādityā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te saptadaśena stomenāstuvaṃs tān stuto 'tyārjata te yathālokam agacchan
taṃ viśve devā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ ta ekaviṃśena stomenāstuvaṃs tān stuto 'tyārjata te yathālokam agacchan
ekaikena vai taṃ devāḥ stomenāstuvaṃs tān stuto 'tyārjata te yathālokam agacchan
atha hainam eṣa etaiḥ sarvaiḥ stomaiḥ stauti yo yajate
yaś cainam evaṃ vedātī tu tam arjātāḥ
ati ha vā enam arjate svargaṃ lokam abhi ya evaṃ veda
sa vā eṣo 'gnir eva yad agniṣṭomas taṃ yad astuvaṃs tasmād agnistomas tam agnistomaṃ santam agniṣṭoma ity ācakṣate parokṣeṇa parokṣapriyā iva hi devāḥ
taṃ yac catuṣṭayā devāś caturbhiḥ stomair astuvaṃs tasmāccatustomas taṃ catustomaṃ santaṃ catuṣṭoma ity ācakṣate parokṣeṇa parokṣapriyā iva hi devāḥ
atha yad enam ūrdhvaṃ santaṃ jyotir bhūtam astuvaṃs tasmāj jyotistomas taṃ jyotistomaṃ santaṃ jyotiṣṭoma ity ācakṣate parokṣeṇa parokṣapriyā iva hi devāḥ
sa vā eṣo 'pūrvo 'naparo yajñakratur yathā rathacakram anantam evaṃ yad agniṣṭomas tasya yathaiva prāyaṇaṃ tathodayanam
tad eṣābhi yajñagāthā gīyate yad asya pūrvam aparaṃ tad asya yad v asyāparaṃ tad v asya pūrvam aher iva sarpaṇaṃ śākalasya na vijānanti yatarat parastād iti
yathā hy evāsya prāyaṇam evam udayanam asad iti
tad āhur yat trivṛt prāyaṇam ekaviṃśam udayanaṃ kena te same iti
yo vā ekaviṃśas trivṛd vai so 'tho yad ubhau tṛcau tṛcināv iti brūyāt teneti
yo vā eṣa tapaty eṣo 'gniṣṭoma eṣa sāhnas taṃ sahaivāhnā saṃsthāpayeyuḥ sāhno vai nāma
tena saṃtvaramāṇāś careyur yathaiva prātaḥsavana evam mādhyaṃdina evaṃ tṛtīyasavana evam u ha yajamāno 'pramāyuko bhavati
yaddha vā idam pūrvayoḥ savanayor asaṃtvaramāṇāś caranti tasmāddhedam prācyo grāmatā bahulāviṣṭā atha yaddhedaṃ tṛtīyasavane saṃtvaramāṇaś caranti tasmāddhedam pratyañci dīrghāraṇyāni bhavanti tathā ha yajamānaḥ pramāyuko bhavati
tenāsaṃtvaramāṇāś careyur yathaiva prātaḥsavana evam mādhyaṃdina evaṃ tṛtīyasavana evam u ha yajamāno 'pramāyuko bhavati
sa etam eva śastreṇānuparyāvarteta yadā vā eṣa prātar udety atha mandraṃ tapati tasmān mandrayā vācā prātaḥsavane śaṃsed atha yadābhyety atha balīyas tapati tasmād balīyasyā vācā madhyaṃdine śaṃsed atha yadābhitarām ety atha baliṣṭhatamaṃ tapati tasmād baliṣṭhatamayā vācā tṛtīyasavane śaṃsed evaṃ śaṃsed yadi vāca īśīta vāgghi śastraṃ yayā tu vācottarottariṇyotsaheta samāpanāya tayā pratipadyetaitat suśastatamam iva bhavati
sa vā eṣa na kadācanāstam eti nodeti
taṃ yad astam etīti manyante 'hna eva tad antam itvāthātmānaṃ viparyasyate rātrīm evāvastāt kurute 'haḥ parastāt
atha yad enam prātar udetīti manyante rātrer eva tad antam itvāthātmānaṃ viparyasyate 'har evāvastāt kurute rātrīm parastāt
sa vā eṣa na kadācana nimrocati
na ha vai kadācana nimrocaty etasya ha sāyujyaṃ sarūpatām salokatām aśnute ya evaṃ veda ya evaṃ veda
yajño vai devebhyo 'nnādyam udakrāmat te devā abruvan yajño vai no 'nnādyam udakramīd anv imaṃ yajñam anna anvicchāmeti te 'bruvan katham anvicchāmeti brāhmaṇena ca chandobhiś cety abruvaṃs te brāhmaṇaṃ chandobhir adīkṣayaṃs tasyāntaṃ yajñam atanvatāpi patnīḥ samayājayaṃs tasmāddhāpyetarhi dīkṣaṇīyāyām iṣṭāv āntam eva yajñaṃ tanvate 'pi patnīḥ saṃyājayanti tam anu nyāyam anvavāyan
te prāyaṇīyam atanvata tam prāyaṇīyena nedīyo 'nvāgacchaṃs te karmabhiḥ samatvaranta tac chaṃyvantam akurvaṃs tasmāddhāpyetarhi prāyaṇīyaṃ śaṃyvantam eva bhavati tam anu nyāyam anvavāyan
ta ātithyam atanvata tam ātithyena nedīyo 'nvāgacchaṃs te karmabhiḥ samatvaranta tad iﾱāntam akurvaṃs tasmāddhāpyetarhyātithyam iﾱāntam eva bhavati tam anu nyāyam anvavāyan
ta upasado 'tanvata tam upasadbhir nedīyo 'nvāgacchaṃs te karmabhiḥ samatvaranta te tisraḥ sāmidhenīr anūcya tisro devatā ayajaṃs tasmāddhāpyetarhyupasatsu tisra eva sāmidhenīr anūcya tisro devatā yajanti tam anu nyāyam anvavāyan
ta upavasatham atanvata tam upavasathye 'hany āpnuvaṃs tam āptvāntaṃ yajñam atanvatāpi patnīḥ samayājayaṃs tasmāddhāpyetarhy upavasatha āntam eva yajñaṃ tanvate 'pi patnīḥ saṃyājayanti
tasmād eteṣu pūrveṣu karmasu śanaistarāṃ śanaistarām ivānubrūyāt
anūtsāram iva hi te tam āyāṃs tasmād upavasathe yāvatyā vācā kāmayīta tāvatyānubrūyād āpto hi sa tarhi bhavatīti
tam āptvābruvaṃs tiṣṭhasva no'nnādyāyeti sa nety abravīt kathaṃ vas tiṣṭheyeti tān īkṣataiva tam abruvan brāhmaṇena ca naś chandobhiś ca sayug bhūtvānnādyāya tiṣṭhasveti tatheti tasmāddhāpyetarhi yajñaḥ sayug bhūtvā devebhyo havyaṃ vahati brāhmaṇena ca chandobhiś ca
trīṇi ha vai yajñe kriyante jagdhaṃ gīrṇaṃ vāntam
taddhaitad eva jagdhaṃ yad āśaṃsamānam ārtvijyaṃ kārayata uta vā me dadyād uta vā mā vṛṇīteti taddha tat parāṅ eva yathā jagdhaṃ na haiva tad yajamānam bhunakti
atha haitad eva gīrṇaṃ yad bibhyad ārtvijyaṃ kārayata uta vā mā na bādhetota vā me na yajñaveśasaṃ kuryād iti taddha tat parāṅ eva yathā gīrṇaṃ na haiva tad yajamānam bhunakti
atha haitad eva vāntaṃ yad abhiśasyamānam ārtvijyaṃ kārayate yathā ha vā idaṃ vāntān manuṣyā bībhatsanta evam tasmād devās taddha tat parāṅ eva yathā vāntaṃ na haiva tad yajamānam bhunakti
sa eteṣāṃ trayāṇām āśām neyāt
taṃ yady eteṣāṃ trayāṇām ekaṃ cid akāmam abhyābhavet tasyāsti vāmadevyasya stotre prāyaścittiḥ
idaṃ vā idaṃ vāmadevyaṃ yajamānaloko 'mṛtalokaḥ svargo lokaḥ
tat tribhir akṣarair nyūnaṃ tasya stotra upasṛpya tredhātmānaṃ vigṛhṇīyāt pu ru ṣa iti
sa eteṣu lokeṣv ātmānaṃ dadhāty asmin yajamānaloke 'sminn amṛtaloke 'smin svarge loke sa sarvāṃ duriṣṭim atyeti
api yadi samṛddhā iva ṛtvijaḥ syur iti ha smāhātha haitaj japed eveti
chandāṃsi vai devebhyo havyam ūḍhvā śrāntāni jaghanārdhe yajñasya tiṣṭhanti yathāśvo vāśvataro vohivāṃs tiṣṭhed evaṃ tebhya etam maitrāvaruṇam paśupuroﾱāśam anu devikāhavīṃṣi nirvapet
dhātre puroﾱāśaṃ dvādaśakapālaṃ yo dhātā sa vaṣaṭkāraḥ
anumatyai caruṃ yānumatiḥ sā gāyatrī
rākāyai caruṃ yā rākā sā triṣṭup
sinīvālyai caruṃ yā sinīvālī sā jagatī kuhvai caruṃ yā kuhūḥ sānuṣṭup
etāni vāva sarvāṇi chandāṃsi gāyatraṃ traiṣṭubhaṃ jāgatam ānuṣṭubham anv anyāny etāni hi yajñe pratamām iva kriyante
etair ha vā asya chandobhir yajataḥ sarvaiś chandobhir iṣṭam bhavāti ya evaṃ veda
tad vai yad idam āhuḥ sudhāyāṃ ha vai vājī suhito dadhātīti chandāṃsi vai tat sudhāyāṃ ha vā enaṃ chandāṃsi dadhati
ananudhyāyinaṃ lokaṃ jayati ya evaṃ veda
taddhaika āhur dhātāram eva sarvāsām purastāt purastād ājyena pariyajet tad āsu sarvāsu mithunaṃ dadhātīti
tad u vā āhur jāmi vā etad yajñe kriyate yatra samānībhyām ṛgbhyāṃ samāne 'han yajatīti
yadi ha vā api bahvya iva jāyāḥ patir vāva tāsām mithunaṃ tad yad āsāṃ dhātāram purastād yajati tad āsu sarvāsu mithunaṃ dadhāti
iti nu devikānām
atha devīnām
sūryāya puroﾱāśam ekakapālaṃ yaḥ sūryaḥ sa dhātā sa u eva vaṣaṭkāraḥ
dive caruṃ yā dyauḥ sānumatiḥ so eva gāyatry uṣase caruṃ yoṣāḥ sā rākā so eva triṣṭub gave caruṃ yā gauḥ sā sinīvālī so eva jagatī pṛthivyai caruṃ yā pṛthivī sā kuhūḥ so evānuṣṭup
etāni vāva sarvāṇi chandāṃsi gāyatraṃ traiṣṭubhaṃ jāgatam ānuṣṭubham anv anyāny etāni hi yajñe pratamām iva kriyanta etair ha vā asya chandobhir yajataḥ sarvaiś chandobhir iṣṭam bhavati ya evaṃ veda tad vai yad idam āhuḥ sudhāyāṃ ha vai vājī suhito dadhātīti chandāṃsi vai tat sudhāyāṃ ha vā enaṃ chandāṃsi dadhaty ananudhyāyinaṃ lokaṃ jayati ya evaṃ veda taddhaika āhuḥ sūryam eva sarvāsām purastāt purastād ājyena pariyajet tad āsu sarvāsu mithunaṃ dadhātīti tad u vā āhur jāmi vā etad yajñe kriyate yatra samānībhyām ṛgbhyāṃ samāne 'han yajatīti yadi ha vā api bahvya iva jāyāḥ patir vāva tāsām mithunaṃ tad yad āsāṃ sūryam purastād yajati tad āsu sarvāsu mithunaṃ dadhāti
tā yā imās tā amūr yā amūs tā imā anyatarābhir vāva taṃ kāmam āpnoti ya etāsūbhayīṣu
tā ubhayīr gataśriyaḥ prajātikāmasya saṃnirvapet
na tv eṣiṣyamāṇasya
yad enā eṣiṣyamāṇasya saṃnirvaped īśvaro hāsya vitte devā arantor yad vā ayam ātmane 'lam amaṃsteti
tā ha śucivṛkṣo gaupalāyano vṛddhadyumnasyābhipratāriṇasyobhayīr yajñe saṃniruvāpa tasya ha rathagṛtsaṃ gāhamānaṃ dṛṣṭvovācettham aham asya rājanyasya devikāś ca devīś cobhayīr yajñe samamādayaṃ yad asyetthaṃ rathagṛtso gāhata iti catuḥṣaṣṭiḥ kavacinaḥ śaśvaddhāsya te putranaptāra āsuḥ
agniṣṭomaṃ vai devā aśrayantokthāny asurās te samāvadvīryā evāsan na vyāvartanta tān bharadvāja ṛṣīṇām apaśyad ime vā asurā uktheṣu śritās tān eṣāṃ na kaścana paśyatīti so 'gnim udahvayat
ehy ū ṣu bravāṇi te 'gna itthetarā gira iti
asuryā ha vā itarā giraḥ
so 'gnir upottiṣṭhann abravīt kiṃ svid eva mahyaṃ kṛśo dīrghaḥ palito vakṣyatīti
bharadvājo ha vai kṛśo dīrghaḥ palita āsa
so 'bravīd ime vā asurā uktheṣu śritās tān vo na kaścana paśyatīti
tān agnir aśvo bhūtvābhyatyadravad yad agnir aśvo bhūtvābhyatyadravat tat sākamaśvaṃ sāmābhavat tat sākamaśvasya sākamaśvatvam
tad āhuḥ sākamaśvenokthāni praṇayed apraṇītāni vāva tāny ukthāni yāny anyatra sākamaśvād iti
pramaṃhiṣṭhīyena praṇayed ity āhuḥ pramaṃhiṣṭhīyena vai devā asurān ukthebhyaḥ prāṇudanta
tat prāhaiva pramaṃhiṣṭhīyena nayet pra sākamaśvena
te vā asurā maitrāvaruṇasyoktham aśrayanta so 'bravīd indraḥ kaś cāhaṃ cemān ito 'surān notsyāvahā ity ahaṃ cety abravīd varuṇas tasmād aindrāvaruṇam maitrāvaruṇas tṛtīyasavane śaṃsatīndraś ca hi tān varuṇaś ca tato 'nudetām
te vai tato 'pahatā asurā brāhmaṇācchaṃsina uktham aśrayanta so 'bravīd indraḥ kaścāhaṃ cemān ito 'surān notsyāvahā ity ahaṃ cety abravīd bṛhaspatis tasmād aindrābārhaspatyam brāhmaṇācchaṃsī tṛtīyasavane śaṃsatīndraś ca hi tān bṛhaspatiś ca tato'nudetām
te vai tato 'pahatā asurā achāvākasyoktham aśrayanta so 'bravīd indraḥ kaś cāhaṃ cemān ito 'surān notsyāvahā ity ahaṃ cety abravīd viṣṇus tasmād aindrāvaiṣṇavam achāvākas tṛtīyasavane śaṃsatīndraś ca hi tān viṣṇuś ca tato 'nudetām
dvandvam indreṇa devatāḥ śasyante dvandvaṃ vai mithunaṃ tasmād dvandvān mithunam prajāyate prajātyai
prajāyate prajayā paśubhir ya evaṃ veda
atha haite potrīyāś ca neṣṭrīyāś ca catvāra ṛtuyājāḥ ṣaﾱ ṛcaḥ sā virāḍ daśinī tad virāji yajñaṃ daśinyām pratiṣṭhāpayanti pratiṣṭhāpayanti
devā vai prathamenāhnendrāya vajraṃ samabharaṃs taṃ dvitīyenāhnāsiñcaṃs taṃ tṛtīyenāhnā prāyacchaṃs taṃ caturthe 'han prāharat tasmāccaturthe 'han ṣoﾱaśinaṃ śaṃsati
vajro vā eṣa yat ṣoﾱaśī tad yac caturthe 'han ṣoﾱaśinaṃ śaṃsati vajram eva tat praharati dviṣate bhrātṛvyāya vadhaṃ yo 'sya stṛtyas tasmai startavai
vajro vai ṣoﾱaśī paśava ukthāni tam parastād ukthānām paryasya śaṃsati
taṃ yat parastād ukthānām paryasya śaṃsati vajreṇaiva tat ṣoﾱaśinā paśūn parigacchati tasmāt paśavo vajreṇaiva ṣoﾱaśinā parigatā manuṣyān abhy upāvartante tasmād aśvo vā puruṣo vā gaur vā hastī vā parigata eva svayam ātmaneta eva vācābhiṣiddha upāvartate vajram eva ṣoﾱaśinam paśyan vajreṇaiva ṣoﾱaśinā parigato vāgghi vajro vāk ṣoﾱaśī
tad āhuḥ kiṃ ṣoﾱaśinaḥ ṣoﾱaśitvam iti ṣoﾱaśaḥ stotrāṇāṃ ṣoﾱaśaḥ śastrāṇāṃ ṣoﾱaśabhir akṣarair ādatte ṣoﾱaśibhiḥ praṇauti ṣoﾱaśapadāṃ nividaṃ dadhāti tat ṣoﾱaśinaḥ ṣoﾱaśitvam
dve vā akṣare atiricyete ṣoﾱaśino 'nuṣṭubham abhisaṃpannasya vāco vāva tau stanau satyānṛte vāva te
avaty enaṃ satyaṃ nainam anṛtaṃ hinasti ya evaṃ veda
gaurivītaṃ ṣoﾱaśi sāma kurvīta tejaskāmo brahmavarcasakāmas tejo vai brahmavarcasaṃ gaurivītaṃ tejasvī brahmavarcasī bhavati ya evaṃ vidvān gaurivītaṃ ṣoﾱaśi sāma kurute
nānadaṃ ṣoﾱaśi sāma kartavyam ity āhur indro vai vṛtrāya vajram udayacchat tam asmai prāharat tam abhyahanat so 'bhihato vyanadad yad vyanadat tan nānadaṃ sāmābhavat tan nānadasya nānadatvam abhrātṛvyaṃ vā etad bhrātṛvyahā sāma yan nānadam
abhrātṛvyo bhrātṛvyahā bhavati ya evaṃ vidvān nānadaṃ ṣoﾱaśi sāma kurute
tad yadi nānadaṃ kuryur avihṛtaḥ ṣoﾱaśī śaṃstavyo 'vihṛtāsu hi tāsu stuvate yadi gaurivītaṃ vihṛtaḥ ṣoﾱaśī śaṃstavyo vihṛtāsu hi tāsu stuvate
athātaś chandāṃsy eva vyatiṣajaty ā tvā vahantu haraya upo ṣu śṛṇuhī gira iti gāyatrīś ca paṅktīś ca vyatiṣajati gāyatro vai puruṣaḥ pāṅktāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati yad u gāyatrī ca paṅktiś ca te dve anuṣṭubhau teno vāco rūpād anuṣṭubho rūpād vajrarūpān naiti
yadindra pṛtanājye 'yaṃ te astu haryata ity uṣṇihaś ca bṛhatīś ca vyatiṣajaty auṣṇiho vai puruṣo bārhatāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati yad uṣṇik ca bṛhatī ca te dve anuṣṭubhau teno vāco rūpād anuṣṭubho rūpād vajrarūpān naiti
ā dhūrṣu asmai brahman vīra brahmakṛtiṃ juṣāṇa iti dvipadāṃ ca triṣṭubhaṃ ca vyatiṣajati dvipād vai puruṣo vīryaṃ triṣṭup puruṣam eva tad vīryeṇa vyatiṣajati vīrye pratiṣṭhāpayati tasmāt puruṣo vīrye pratiṣṭhitaḥ sarveṣām paśūnāṃ vīryavattamo yad u dvipadā ca viṃśatyakṣarā triṣṭup ca te dve anuṣṭubhau teno vāco rūpād anuṣṭubho rūpād vajrarūpānnaiti
eṣa brahmā pra te mahe vidathe śaṃsiṣaṃ harī iti dvipadāś ca jagatīś ca vyatiṣajati dvipād vai puruṣo jāgatāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati tasmāt puruṣaḥ paśuṣu pratiṣṭhito 'tti cainān adhi ca tiṣṭhati vaśe cāsya yad u dvipadā ca ṣoﾱaśākṣarā jagatī ca te dve anuṣṭubhau teno vāco rūpād anuṣṭubho rūpād vajrarūpān naiti
trikadrukeṣu mahiṣo yavāśiram pro ṣv asmai puroratham ity aticchandasaḥ śaṃsati chandasāṃ vai yo raso 'tyakṣarat so 'ticchandasam abhy atyakṣarat tad aticchandaso 'ticchandastvaṃ sarvebhyo vā eṣa chandobhyaḥ saṃnirmito yat ṣoﾱaśī tad yad aticchandasaḥ śaṃsati sarvebhya evainaṃ tac chandobhyaḥ saṃnirmimīte
sarvebhyaś chandobhyaḥ saṃnirmitena ṣoﾱaśinā rādhnoti ya evaṃ veda
mahānāmnīnām upasargān upasṛjati
ayaṃ vai lokaḥ prathamā mahānāmny antarikṣaloko dvitīyāsau lokas tṛtīyā sarvebhyo vā eṣa lokebhyaḥ saṃnirmito yatṣoﾱaśī tad yan mahānāmnīnām upasargān upasṛjati sarvebhya evainaṃ tal lokebhyaḥ saṃnirmimīte
sarvebhyo lokebhyaḥ saṃnirmitena ṣoﾱaśinā rādhnoti ya evaṃ veda
pra pra vas triṣṭubham iṣam arcata prārcata yo vyatīṁr aphāṇayad iti prajñātā anuṣṭubhaḥ śaṃsati tad yatheha ceha cāpathena caritvā panthānam paryaveyāt tādṛk tad yat prajñātā anuṣṭubhaḥ śaṃsati
sa yo vyāpto gataśrīr iva manyetāvihṛtaṃ ṣoﾱaśinaṃ śaṃsayen nec chandasāṃ kṛcchrād avapadyā ity atha yaḥ pāpmānam apajighāṃsuḥ syād vihṛtaṃ ṣoﾱaśinaṃ śaṃsayed vyatiṣakta iva vai puruṣaḥ pāpmanā vyatiṣaktam evāsmai tat pāpmānaṃ śamalaṃ hanti
apa pāpmānaṃ hate ya evaṃ veda
ud yad bradhnasya viṣṭapam ity uttamayā paridadhāti svargo vai loko bradhnasya viṣṭapam svargam eva tal lokaṃ yajamānaṃ gamayati
apāḥ pūrveṣāṃ harivaḥ sutānām iti yajati
sarvebhyo vā eṣa savanebhyaḥ saṃnirmito yat ṣoﾱaśī tad yad apāḥ pūrveṣāṃ harivaḥ sutānām iti yajati pītavad vai prātaḥsavanam prātaḥsavanād evainaṃ tat saṃnirmimīte
atho idaṃ savanaṃ kevalaṃ ta iti mādhyaṃdinaṃ vai savanaṃ kevalam mādhyaṃdinād evainaṃ tat savanāt saṃnirmimīte
mamaddhi somam madhumantam indreti madvad vai tṛtīyasavanaṃ tṛtīyasavanād evainaṃ tat saṃnirmimīte
satrā vṛṣañ jaṭhara ā vṛṣasveti vṛṣaṇvad vai ṣoﾱaśino rūpaṃ sarvebhyo vā eṣa savanebhyaḥ saṃnirmito yat ṣoﾱaśī tad yad apāḥ pūrveṣāṃ harivaḥ sutānām iti yajati sarvebhya evainaṃ tat savanebhyaḥ saṃnirmimīte
sarvebhyaḥ savanebhyaḥ saṃnirmitena ṣoﾱaśinā rādhnoti ya evaṃ veda
mahānāmnīnām pañcākṣarān upasargān upasṛjaty ekādaśākṣareṣu pādeṣu sarvebhyo vā eṣa chandobhyaḥ saṃnirmito yat ṣoﾱaśī tad yan mahānāmnīnām pañcākṣarān upasargān upasṛjaty ekādaśākṣareṣu pādeṣu sarvebhya evainaṃ tac chandobhyaḥ saṃnirmimīte
sarvebhyaś chandobhyaḥ saṃnirmitena ṣoﾱaśinā rādhnoti ya evaṃ veda
ahar vai devā aśrayanta rātrīm asurās te samāvadvīryā evāsan na vyāvartanta so 'bravīd indraḥ kaś cāhaṃ cemān ito 'surān rātrīm anv aveṣyāva iti sa deveṣu na pratyavindad abibhayū rātres tamaso mṛtyos tasmāddhāpy etarhi naktaṃ yāvanmātram ivaivāpakramya bibheti tama iva hi rātrir mṛtyur iva
taṃ vai chandāṃsy evānvavāyaṃs taṃ yacchandāṃsy evānvavāyaṃstasmād indraścaiva chandāṃsi ca rātrīṃ vahanti na nivicchasyate na puroruṅ na dhāyyā nānyā devatendraśca hyevachandāṃsi ca rātrīṃ vahanti
tān vai paryāyair eva paryāyam anudanta yat paryāyaiḥ paryāyam anudanta tat paryāyāṇām paryāyatvam
tān vai prathamenaiva paryāyeṇa pūrvarātrād anudanta madhyamena madhyarātrād uttamenāpararātrāt
api śarvaryā anusmasīty abruvann apiśarvarāṇi khalu vā etāni chandāṃsīti ha smāhaitāni hīndraṃ rātres tamaso mṛtyor bibhyatam atyapārayaṃs tad apiśarvarāṇām apiśarvaratvam
pāntam ā vo andhasa ity andhasvatyānuṣṭubhā rātrīm pratipadyate
ānuṣṭubhī vai rātrir etad rātrirūpam
andhasvatyaḥ pītavatyo madvatyas triṣṭubho yājyā bhavanty abhirūpā yad yajñe 'bhirūpaṃ tat samṛddham
prathamena paryāyeṇa stuvate prathamāny eva padāni punar ādadate yad evaiṣām aśvā gāva āsaṃs tad evaiṣāṃ tenādadate
madhyamena paryāyeṇa stuvate madhyamāny eva padāni punar ādadate yad evaiṣām manorathā āsaṃs tad evaiṣāṃ tenādadate
uttamena paryāyeṇa stuvata uttamāny eva padāni punar ādadate yad evaiṣāṃ vāso hiraṇyam maṇir adhyātmam āsīt tad evaiṣāṃ tenādadate
ā dviṣato vasu datte nir enam ebhyaḥ sarvebhyo lokebhyo nudate ya evaṃ veda
pavamānavad ahar ity āhur na rātriḥ pavamānavatī katham ubhe pavamānavatī bhavataḥ kena te samāvadbhājau bhavata iti
yad evendrāya madvane sutam idaṃ vaso sutam andha idaṃ hy anv ojasā sutam iti stuvanti ca śaṃsanti ca tena rātriḥ pavamānavatī tenobhe pavamānavatī bhavatas tena te samāvadbhājau bhavataḥ
pañcadaśastotram ahar ity āhur na rātriḥ pañcadaśastotrā katham ubhe pañcadaśastotre bhavataḥ kena te samāvadbhājau bhavata iti
dvādaśa stotrāṇy apiśarvarāṇi tisṛbhir devatābhiḥ saṃdhinā rāthaṃtareṇa stuvate tena rātriḥ pañcadaśastotrā tenobhe pañcadaśastotre bhavatas tena te samāvadbhājau bhavataḥ
parimitaṃ stuvanty aparimitam anuśaṃsati parimitaṃ vai bhūtam aparimitam bhavyam aparimitasyāvaruddhyā iti
atiśaṃsati stotram ati vai prajātmānam ati paśavas tad yat stotram atiśaṃsati yad evāsyāty ātmānaṃ tad evāsyaitenāvarunddhe 'varunddhe
prajāpatir vai somāya rājñe duhitaram prāyacchat sūryāṃ sāvitrīṃ tasyai sarve devā varā āgacchaṃs tasyā etat sahasraṃ vahatum anvākarod yad etad āśvinam ity ācakṣate 'nāśvinaṃ haiva tad yad arvāksahasraṃ tasmāt tat sahasraṃ vaiva śaṃsed bhūyo vā
prāśya ghṛtaṃ śaṃsed yathā ha vā idam ano vā ratho vākto vartata evaṃ haivākto vartate
śakunir ivotpatiṣyann āhvayīta
tasmin devā na samajānata mamedam astu mamedam astv iti te saṃjānānā abruvann ājim asyāyāmahai sa yo na ujjeṣyati tasyedam bhaviṣyatīti te 'gner evādhi gṛhapater ādityaṃ kāṣṭhām akurvata tasmād āgneyī pratipad bhavaty āśvinasyāgnir hotā gṛhapatiḥ sa rājeti
taddhaika āhur agnim manye pitaram agnim āpim ity etayā pratipadyeta
divi śukraṃ yajataṃ sūryasyeti prathamayaiva ṛcā kāṣṭhām āpnotīti
tattan nādṛtyaṃ ya enaṃ tatra brūyād agnim agnim iti vai pratyapādy agnim āpatsyatīti śaśvat tathā syāt
tasmād agnir hotā gṛhapatiḥ sa rājety etayaiva pratipadyeta gṛhapativatī prajātimatī śāntā sarvāyuḥ sarvāyutvāya
sarvam āyur eti ya evaṃ veda
tāsāṃ vai devatānām ājiṃ dhāvantīnām abhisṛṣṭānām agnir mukham prathamaḥ pratyapadyata tam aśvināv anvāgacchatāṃ tam abrūtām apodihy āvāṃ vā idaṃ jeṣyāva iti sa tathety abravīt tasya vai mamehāpyastv iti tatheti tasmā apy atrākurutāṃ tasmād āgneyam āśvine śasyate
tā uṣasam anvāgacchatāṃ tām abrūtām apodihy āvāṃ vā idaṃ jeṣyāva iti sā tathety abravīt tasyai vai mamehāpyastv iti tatheti tasyā apy atrākurutāṃ tasmād uṣasyam āśvine śasyate
tāv indram anvāgacchatāṃ tam abrūtām āvāṃ vā idam maghavañ jeṣyāva iti na ha taṃ dadhṛṣatur apodihīti vaktuṃ sa tathety abravīt tasya vai mamehāpyastv iti tatheti tasmā apy atrākurutāṃ tasmād aindram āśvine śasyate
tad aśvinā udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmād etad āśvinam ity ācakṣate
aśnute yad yat kāmayate ya evaṃ veda
tad āhur yacchasyata āgneyaṃ śasyata uṣasyam śasyata aindram atha kasmād etad āśvinam ity ācakṣata ity aśvinau hi tad udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmād etad āśvinam ity ācakṣate
aśnute yad yat kāmayate ya evaṃ veda
aśvatarīrathenāgnir ājim adhāvat tāsām prājamāno yonim akūﾱayat tasmāt tā na vijāyante
gobhir aruṇair uṣā ājim adhāvat tasmād uṣasy āgatāyām aruṇam ivaiva prabhāty uṣaso rūpam
aśvarathenendra ājim adhāvat tasmāt sa uccairghoṣa upabdimān kṣatrasya rūpam aindro hi sa
gardabharathenāśvinā udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmāt sa sṛtajavo dugdhadohaḥ sarveṣām etarhi vāhanānām anāśiṣṭho retasas tv asya vīryaṃ nāharatāṃ tasmāt sa dviretā vājī
tad āhuḥ sapta sauryāṇi chandāṃsi śaṃsed yathaivāgneyaṃ yathoṣasyaṃ yathāśvinaṃ sapta vai devalokāḥ sarveṣu devalokeṣu rādhnotīti
tattan nādṛtyaṃ trīṇy eva śaṃset trayo vā ime trivṛto lokā eṣām eva lokānām abhijityai
tad āhur ud u tyaṃ jātavedasam iti sauryāṇi pratipadyeteti
tat tan nādṛtyaṃ yathaiva gatvā kāṣṭhām aparādhnuyāt tādṛk tat
sūryo no divas pātv ity etenaiva pratipadyeta yathaiva gatvā kāṣṭhām abhipadyeta tādṛk tat
ud u tyaṃ jātavedasam iti dvitīyaṃ śaṃsati
citraṃ devānām ud agād anīkam iti traiṣṭubham asau vāva citraṃ devānām udeti tasmād etacchaṃsati
namo mitrasya varuṇasya cakṣasa iti jāgataṃ tadvāśīḥpadam āśiṣam evaitenāśāsta ātmane ca yajamānāya ca
tad āhuḥ sūryo nātiśasyo bṛhatī nātiśasyā yat sūryam atiśaṃsed brahmavarcasam atipadyeta yad bṛhatīm atiśaṃset prāṇān atipadyeteti
indra kratuṃ na ā bharety aindram pragāthaṃ śaṃsati
śikṣā ṇo asmin puruhūta yāmani jīvā jyotir aśīmahīti
asau vāva jyotis tena sūryaṃ nātiśaṃsati
yad u bārhataḥ pragāthas tena bṛhatīṃ nātiśaṃsati
abhi tvā śūra nonuma iti rāthaṃtarīṃ yoniṃ śaṃsati rāthaṃtareṇa vai saṃdhināśvināya stuvate tad yad rāthaṃtarīṃ yoniṃ śaṃsati rathaṃtarasyaiva sayonitvāya
īśānam asya jagataḥ svardṛśam ity asau vāva svardṛk tena sūryaṃ nātiśaṃsati
yad u bārhataḥ pragāthas tena bṛhatīṃ nātiśaṃsati
bahavaḥ sūracakṣasa iti maitrāvaruṇam pragāthaṃ śaṃsaty ahar vai mitro rātrir varuṇa ubhe vā eṣo 'horātre ārabhate yo 'tirātram upaiti tad yan maitrāvaruṇam pragāthaṃ śaṃsaty ahorātrayor evainaṃ tat pratiṣṭhāpayati
sūracakṣasa iti tena sūryaṃ nātiśaṃsati yad u bārhataḥ pragāthas tena bṛhatīṃ nātiśaṃsati
mahī dyauḥ pṛthivī ca nas te hi dyāvāpṛthivī viśvaśambhuveti dyāvāpṛthivīye śaṃsati dyāvāpṛthivī vai pratiṣṭhe iyam eveha pratiṣṭhāsāv amutra tad yad dyāvāpṛthivīye śaṃsati pratiṣṭhayor evainaṃ tat pratiṣṭhāpayati
devo devī dharmaṇā sūryaḥ śucir iti tena sūryaṃ nātiśaṃsati
yad u gāyatrī ca jagatī ca te dve bṛhatyau tena bṛhatīṃ nātiśaṃsati
viśvasya devī mṛcayasya janmano na yā roṣāti na grabhad iti dvipadām śaṃsati
citaidham uktham iti ha sma vā etad ācakṣate yad etad āśvinaṃ nirṛtir ha sma pāśiny upāste yadaiva hotā paridhāsyaty atha pāśān pratimokṣyāmīti tato vā etām bṛhaspatir dvipadām apaśyan na yā roṣāti na grabhad iti tayā nirṛtyāḥ pāśinyā adharācaḥ pāśān apāsyat tad yad etāṃ dvipadāṃ hotā śaṃsati nirṛtyā eva tat pāśinyā adharācaḥ pāśān apāsyati svasty eva hotonmucyate sarvāyuḥ sarvāyutvāya
sarvam āyur eti ya evaṃ veda
mṛcayasya janmana ity asau vāva marcayatīva tena sūryaṃ nātiśaṃsati
yad u dvipadā puruṣachandasaṃ sā sarvāṇi chandāṃsy abhyāptā tena bṛhatīṃ nātiśaṃsati
brāhmaṇaspatyayā paridadhāti brahma vai bṛhaspatir brahmaṇy evainaṃ tad antataḥ pratiṣṭhāpayati
evā pitre viśvadevāya vṛṣṇa ity etayā paridadhyāt prajākāmaḥ paśukāmaḥ
bṛhaspate suprajā vīravanta iti prajayā vai suprajā vīravān
vayaṃ syāma patayo rayīṇām iti
prajāvān paśumān rayimān vīravān bhavati yatraivaṃ vidvān etayā paridadhāti
bṛhaspate ati yad aryo arhād ity etayā paridadhyāt tejaskāmo brahmavarcasakāmo 'tīva vānyān brahmavarcasam arhati
dyumad iti dyumad iva vai brahmavarcasaṃ vibhātīti vīva vai brahmavarcasam bhāti
yad dīdayac chavasa ṛtaprajāteti dīdāyeva vai brahmavarcasam
tad asmāsu draviṇaṃ dhehi citram iti citram iva vai brahmavarcasam
brahmavarcasī brahmayaśasī bhavati yatraivaṃ vidvān etayā paridadhāti
tasmād evaṃ vidvān etayaiva paridadhyāt
brāhmaṇaspatyā tena sūryaṃ nātiśaṃsati
yad u triṣṭubhaṃ triḥ śaṃsati sā sarvāṇi chandāṃsy abhyāptā tena bṛhatīṃ nātiśaṃsati
gāyatryā ca triṣṭubhā ca vaṣaṭkuryāt
brahma vai gāyatrī vīryam triṣṭub brahmaṇaiva tad vīryaṃ saṃdadhāti
brahmavarcasī brahmayaśasī vīryavān bhavati yatraivaṃ vidvān gāyatryā ca triṣṭubhā ca vaṣaṭkaroti
aśvinā vāyunā yuvaṃ sudakṣobhā pibatam aśvineti
gāyatryā ca virājā ca vaṣaṭkuryād brahma vai gāyatry annaṃ virāḍ brahmaṇaiva tad annādyaṃ saṃdadhāti
brahmavarcasī brahmayaśasī bhavati brahmādyam annam atti yatraivaṃ vidvān gāyatryā ca virājā ca vaṣaṭkaroti
tasmād evaṃ vidvān gāyatryā caiva virājā ca vaṣaṭkuryāt pra vām andhāṃsi madyāny asthur ubhā pibatam aśvinety etābhyām
caturviṃśam etad ahar upayanty ārambhaṇīyam
etena vai saṃvatsaram ārabhanta etena stomāṃś ca chandāṃsi caitena sarvā devatā anārabdhaṃ vai tac chando 'nārabdhā sā devatā yad etasminn ahani nārabhante tad ārambhaṇīyasyārambhaṇīyatvam
caturviṃśaḥ stomo bhavati tac caturviṃśasya caturviṃśatvam
caturviṃśatir vā ardhamāsā ardhamāsaśa eva tat saṃvatsaram ārabhante
ukthyo bhavati paśavo vā ukthāni paśūnām avaruddhyai
tasya pañcadaśa stotrāṇi bhavanti pañcadaśa śastrāni sa māso māsaśa eva tat saṃvatsaram ārabhante
tasya ṣaṣṭiś ca trīṇi ca śatāni stotriyās tāvanti saṃvatsarasyāhāny ahaśśa eva tat saṃvatsaram ārabhante
agniṣṭoma etad ahaḥ syād ity āhur agniṣṭomo vai saṃvatsaro na vā etad anyo 'gniṣṭomād ahar dādhāra na vivyāceti
sa yady agniṣṭomaḥ syād aṣṭācatvāriṃśās trayaḥ pavamānāḥ syuś caturviṃśānītarāṇi stotrāṇi tad u ṣaṣṭiś caiva trīṇi ca śatāni stotriyās tāvanti saṃvatsarasyāhāny ahaśśa eva tat saṃvatsaram ārabhante
ukthya eva syāt paśusamṛddho yajñaḥ paśusamṛddhaṃ satraṃ sarvāṇi caturviṃśāni stotrāṇi pratyakṣāddhyetad ahaś caturviṃśaṃ tasmād ukthya eva syāt
bṛhadrathaṃtare sāmanī bhavata ete vai yajñasya nāvau sampāriṇyau yad bṛhadrathaṃtare tābhyām eva tat saṃvatsaraṃ taranti
pādau vai bṛhadrathaṃtare śira etad ahaḥ pādābhyām eva tacchriyaṃ śiro 'bhyāyanti
pakṣau vai bṛhadrathaṃtare śira etad ahaḥ pakṣābhyām eva tacchriyaṃ śiro 'bhyāyuvate
te ubhe na samavasṛjye ya ubhe samavasṛjeyur yathaiva chinnā naur bandhanāt tīraṃ tīram ṛcchantī plavetaivam eva te satriṇas tīraṃ tīram ṛcchantaḥ plaveran ya ubhe samavasṛjeyuḥ
tad yadi rathaṃtaram avasṛjeyur bṛhataivobhe anavasṛṣṭe atha yadi bṛhad avasṛjeyū rathaṃtareṇaivobhe anavasṛṣṭe
yad vai rathaṃtaraṃ tad vairūpaṃ yad bṛhat tad vairājam yad rathaṃtaraṃ tacchākvaraṃ yad bṛhat tad raivatam evam ete ubhe anavasṛṣṭe bhavataḥ
ye vā evaṃ vidvāṃsa etad ahar upayanty āptvā vai te 'haśśaḥ saṃvatsaram āptvārdhamāsaśa āptvā māsaśa āptvā stomāṃś ca chandāṃsi cāptvā sarvā devatās tapa eva tapyamānāḥ somapītham bhakṣayantaḥ saṃvatsaram abhiṣuṇvanta āsate
ye vā ata ūrdhvaṃ saṃvatsaram upayanti guruṃ vai te bhāram abhinidadhate saṃ vai gurur bhāraḥ śṛṇāty atha ya enam parastāt karmabhir āptvāvastād upaiti sa vai svasti saṃvatsarasya pāram aśnute
yad vai caturviṃśaṃ tan mahāvratam bṛhaddivenātra hotā retaḥ siñcati tad ado mahāvratīyenāhnā prajanayati saṃvatsare saṃvatsare vai retaḥ siktaṃ jāyate tasmāt samānam bṛhaddivo niṣkevalyam bhavaty eṣa ha vā enam parastāt karmabhir āptvāvastād upaiti ya evaṃ vidvān etad ahar upaiti
svasti saṃvatsarasya pāram aśnute ya evaṃ veda
yo vai saṃvatsarasyāvāraṃ ca pāraṃ ca veda sa vai svasti saṃvatsarasya pāram aśnute 'tirātro vā asya prāyaṇīyo 'vāram udayanīyaḥ pāram
svasti saṃvatsarasya pāram aśnute ya evaṃ veda
yo vai saṃvatsarasyāvarodhanaṃ codrodhanaṃ ca veda sa vai svasti saṃvatsarasya pāram aśnute 'tirātro vā asya prāyaṇīyo 'varodhanam udayanīya udrodhanam
svasti saṃvatsarasya pāram aśnute ya evaṃ veda
yo vai saṃvatsarasya prāṇodānau veda sa vai svasti saṃvatsarasya pāram aśnute 'tirātro vā asya prāyaṇīyaḥ prāṇa udāna udayanīyaḥ
svasti saṃvatsarasya pāram aśnute ya evaṃ veda ya evaṃ veda
jyotir gaur āyur iti stomebhir yanty ayaṃ vai loko jyotir antarikṣaṃ gaur asau loka āyuḥ
sa evaiṣa uttaras tryahaḥ
jyotir gaur āyur iti trīṇy ahāni gaur āyur jyotir iti trīṇi
ayaṃ vai loko jyotir asau loko jyotis te ete jyotiṣī ubhayataḥ saṃlokete
tenaitenobhayatojyotiṣā ṣaﾱahena yanti tad yad etenobhayatojyotiṣā ṣaﾱahena yanty anayor eva tal lokayor ubhayataḥ pratitiṣṭhanto yanty asmiṃś ca loke 'muṣmiṃś cobhayoḥ
pariyad vā etad devacakraṃ yad abhiplavaḥ ṣaﾱahas tasya yāv abhito 'gniṣṭomau tau pradhī ye catvāro madhya ukthyās tan nabhyam
gacchati vai vartamānena yatra kāmayate tat svasti saṃvatsarasya pāram aśnute ya evaṃ veda
yo vai tad veda yat prathamaḥ ṣaﾱahaḥ sa vai svasti saṃvatsarasya pāram aśnute yas tad veda yad dvitīyo yas tad veda yat tṛtīyo yas tad veda yac caturtho yas tad veda yat pañcamaḥ
prathamaṃ ṣaﾱaham upayanti ṣaﾱ ahāni bhavanti ṣaḍ vā ṛtava ṛtuśa eva tat saṃvatsaram āpnuvanty ṛtuśaḥ saṃvatsare pratitiṣṭhanto yanti
dvitīyaṃ ṣaﾱaham upayanti dvādaśāhāni bhavanti dvādaśa vai māsā māsaśa eva tat saṃvatsaram āpnuvanti māsaśaḥ saṃvatsare pratitiṣṭhanto yanti
tṛtīyaṃ ṣaﾱaham upayanty aṣṭādaśāhāni bhavanti tāni dvedhā navānyāni navānyāni nava vai prāṇā nava svargā lokāḥ prāṇāṃś caiva tat svargāṃś ca lokān āpnuvanti prāṇeṣu caiva tat svargeṣu ca lokeṣu pratitiṣṭhanto yanti
caturthaṃ ṣaﾱaham upayanti caturviṃśatir ahāni bhavanti caturviṃśatir vā ardhamāsā ardhamāsaśa eva tat saṃvatsaram āpnuvanty ardhamāsaśaḥ saṃvatsare pratitiṣṭhanto yanti
pañcamaṃ ṣaﾱaham upayanti triṃśad ahāni bhavanti triṃśadakṣarā vai virāḍ virāﾱ annādyaṃ virājam eva tan māsi māsy abhisaṃpādayanto yanti
annādyakāmāḥ khalu vai satram āsata tad yad virājam māsi māsy abhisaṃpādayanto yanty annādyam eva tan māsi māsy avarundhānā yanty asmai ca lokāyāmuṣmai cobhābhyām
gavām ayanena yanti gāvo vā ādityā ādityānām eva tad ayanena yanti
gāvo vai satram āsata śaphāñchṛṅgāṇi siṣāsantyas tāsāṃ daśame māsi śaphāḥ śṛṅgāṇy ajāyanta tā abruvan yasmai kāmāyādīkṣāmahy āpāma tam uttiṣṭhāmeti tā yā udatiṣṭhaṃs tā etāḥ śṛṅgiṇyaḥ
atha yāḥ samāpayiṣyāmaḥ saṃvatsaram ity āsata tāsām aśraddhayā śṛṅgāṇi prāvartanta tā etās tūparā ūrjaṃ tv asunvaṃs tasmād u tāḥ sarvān ṛtūn prāptvottaram uttiṣṭhanty ūrjaṃ hy asunvan sarvasya vai gāvaḥ premāṇaṃ sarvasya cārutāṃ gatāḥ
sarvasya premāṇaṃ sarvasya cārutāṃ gacchati ya evaṃ veda
ādityāś ca ha vā aṅgirasaś ca svarge loke 'spardhanta vayam pūrva eṣyāmo vayam iti te hādityāḥ pūrve svargaṃ lokaṃ jagmuḥ paścevāṅgirasaḥ ṣaṣṭyāṃ vā varṣeṣu
yathā vā prāyaṇīyo 'tirātraś caturviṃśa ukthyaḥ sarve 'bhiplavāḥ ṣaﾱahā ākṣyanty anyāny ahāni tad ādityānām ayanam
prāyaṇīyo 'tirātraś caturviṃśa ukthyaḥ sarve pṛṣṭhyāḥ ṣaﾱahā ākṣyanty anyāny ahāni tad aṅgirasām ayanam
sā yathā srutir añjasāyany evam abhiplavaḥ ṣaﾱahaḥ svargasya lokasyātha yathā mahāpathaḥ paryāṇa evam pṛṣṭhyaḥ ṣaﾱahaḥ svargasya lokasya tad yad ubhābhyāṃ yanty ubhābhyāṃ vai yan na riṣyaty ubhayoḥ kāmayor upāptyai yaś cābhiplave ṣaﾱahe yaś ca pṛṣṭhye
ekaviṃśam etad ahar upayanti viṣuvantam madhye saṃvatsarasya
etena vai devā ekaviṃśenādityaṃ svargāya lokāyodayacchan
sa eṣa ita ekaviṃśaḥ
tasya daśāvastād ahāni divākīrtyasya bhavanti daśa parastān madhya eṣa ekaviṃśa ubhayato virāji pratiṣṭhita ubhayato hi vā eṣa virāji pratiṣṭhitas tasmād eṣo 'ntaremāṃllokān yan na vyathate
tasya vai devā ādityasya svargāl lokād avapātād abibhayus taṃ tribhiḥ svargair lokair avastāt pratyuttabhnuvan stomā vai trayaḥ svargā lokās tasya parāco 'tipātād abibhayus taṃ tribhiḥ svargair lokaiḥ parastāt pratyastabhnuvan stomā vai trayaḥ svargā lokās tat trayo 'vastāt saptadaśā bhavanti trayaḥ parastān madhya eṣa ekaviṃśa ubhayataḥ svarasāmabhir dhṛta ubhayato hi vā eṣa svarasāmabhir dhṛtas tasmād eṣo 'ntaremāṃllokān yan na vyathate
tasya vai devā ādityasya svargāl lokād avapātād abibhayus tam paramaiḥ svargair lokair avastāt pratyuttabhnuvan stomā vai paramāḥ svargā lokās tasya parāco 'tipātād abibhayus tam paramaiḥ svargair lokaiḥ parastāt pratyastabhnuvan stomā vai paramāḥ svargā lokās tat trayo 'vastāt saptadaśā bhavanti trayaḥ parastāt te dvau dvau sampadya trayaś catustriṃśā bhavanti catustriṃśo vai stomānām uttamas teṣu vā eṣa etad adhyāhitas tapati teṣu hi vā eṣa etad adhyāhitas tapati
sa vā eṣa uttaro 'smāt sarvasmād bhūtād bhaviṣyataḥ sarvam evedam atirocate yad idaṃ kiṃcottaro bhavati
yasmād uttaro bubhūṣati tasmād uttaro bhavati ya evaṃ veda
svarasāmna upayantīme vai lokāḥ svarasāmāna imān vai lokān svarasāmabhir aspṛṇvaṃs tat svarasāmnāṃ svarasāmatvaṃ tad yat svarasāmna upayanty eṣv evainaṃ tallokeṣv ābhajanti
teṣāṃ vai devāḥ saptadaśānām pravlayād abibhayuḥ samā iva vai stomā avigūﾱhā iveme ha na pravliyerann iti tān sarvaiḥ stomair avastāt paryārṣan sarvaiḥ pṛṣṭhaiḥ parastāt tad yad abhijit sarvastomo 'vastād bhavati viśvajit sarvapṛṣṭhaḥ parastāt tat saptadaśān ubhayataḥ paryṛṣanti dhṛtyā apravlayāya
tasya vai devā ādityasya svargāl lokād avapātād abibhayus tam pañcabhī raśmibhir udavayan raśmayo vai divākīrtyāni mahādivākīrtyaṃ pṛṣṭham bhavati vikarṇam brahmasāma bhāsam agniṣṭomasāmobhe bṛhadrathaṃtare pavamānayor bhavatas tad ādityam pañcabhī raśmibhir udvayanti dhṛtyā anavapātāya
udita āditye prātaranuvākam anubrūyāt sarvaṃ hy evaitad ahar divākīrtyam bhavati
sauryam paśum anyaṅgaśvetaṃ savanīyasyopālambhyam ālabheran sūryadevatyaṃ hy etad ahaḥ
ekaviṃśatiṃ sāmidhenīr anubrūyāt pratyakṣāddhyetad ahar ekaviṃśam
ekapañcāśataṃ dvipañcāśataṃ vā śastvā madhye nividaṃ dadhāti tāvatīr uttarāḥ śaṃsati śatāyur vai puruṣaḥ śatavīryaḥ śatendriya āyuṣy evainaṃ tad vīrya indriye dadhāti
dūrohaṇaṃ rohati svargo vai loko dūrohaṇam
svargam eva tal lokaṃ rohati ya evaṃ veda
yad eva dūrohaṇam asau vai dūroho yo 'sau tapati kaścid vā atra gacchati sa yad dūrohaṇaṃ rohaty etam eva tad rohati
haṃsavatyā rohati
haṃsaḥ śuciṣad ity eṣa vai haṃsaḥ śuciṣat
vasur antarikṣad ity eṣa vai vasur antarikṣasat
hotā vediṣad ity eṣa vai hotā vediṣat
atithir duroṇasad ity eṣa vā atithir duroṇasat
nṛṣad ity eṣa vai nṛṣat
varasad ity eṣa vai varasad varaṃ vā etat sadmanāṃ yasminn eṣa āsannas tapati
ṛtasad ity eṣa vai satyasat
vyomasad ity eṣa vai vyomasad vyoma vā etat sadmanāṃ yasminn eṣa āsannas tapati
adbhyaḥ vai eṣā prātar udeti
apaḥ sāyam praviśati
gojā ity eṣa vai gojāḥ
ṛtajā ity eṣa vai satyajāḥ
adrijā ity eṣa vā adrijāḥ
ṛtam ity eṣa vai satyam
eṣa etāni sarvāṇy eṣā ha vā asya chandassu pratyakṣatamād iva rūpam
tasmād yatra kva ca dūrohaṇaṃ roheddhaṃsavatyaiva rohet
tārkṣye svargakāmasya rohet
tārkṣyo ha vā etam pūrvo 'dhvānam aid yatrādo gāyatrī suparṇo bhūtvā somam āharat tad yathā kṣetrajñam adhvanaḥ puraetāraṃ kurvīta tādṛk tad yad eva tārkṣye 'yaṃ vai tārkṣyo yo 'yam pavata eṣa svargasya lokasyābhivoﾱhā
tyam ū ṣu vājinaṃ devajūtam ity eṣa vai vājī devajūtaḥ
sahāvānaṃ tarutāraṃ rathānām ity eṣa vai sahāvāṃs tarutaiṣa hīmāṃllokān sadyas tarati
ariṣṭanemim pṛtanājam āśum ity eṣa vā ariṣṭanemiḥ pṛtanājid āśuḥ
svastaya iti svastitām āśāste
tārkṣyam ihā huvemeti hvayaty evainam etat
indrasyeva rātim ājohuvānāḥ svastaya iti svastitām evāśāste
nāvam ivā ruhemeti sam evainam etad adhirohati svargasya lokasya samaṣṭyai sampattyai saṃgatyai
urvī na pṛthvī bahule gabhīre mā vām etau mā paretau riṣāmetīme evaitad anumantrayata ā ca parā ca meṣyan
sadyaś cid yaḥ śavasā pañca kṛṣṭīḥ sūrya iva jyotiṣāpas tatāneti pratyakṣaṃ sūryam abhivadati
sahasrasāḥ śatasā asya raṃhir na smā varante yuvatiṃ na śaryām ity āśiṣam evaitenāśāsta ātmane ca yajamānebhyaś ca
āhūya dūrohaṇaṃ rohati svargo vai loko dūrohaṇaṃ vāg āhāvo brahma vai vāk sa yad āhvayate tad brahmaṇāhāvena svargaṃ lokaṃ rohati
sa pacchaḥ prathamaṃ rohatīmaṃ tal lokam āpnoty athārdharcaśo 'ntarikṣaṃ tad āpnoty atha tripadyāmuṃ tallokam āpnoty atha kevalyā tad etasmin pratitiṣṭhati ya eṣa tapati
tripadyā pratyavarohati yathā śākhāṃ dhārayamāṇas tad amuṣmiṃlloke pratitiṣṭhaty ardharcaśo 'ntarikṣe paccho 'smiṃlloka āptvaiva tat svargaṃ lokaṃ yajamānā asmiṃlloke pratitiṣṭhanti
atha ya ekakāmāḥ syuḥ svargakāmāḥ parāñcam eva teṣāṃ rohet te jayeyur haiva svargaṃ lokam
na tv evāsmiṃlloke jyog iva vaseyuḥ
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandāṃsi paśūnāṃ avaruddhyai
yathā vai puruṣa evaṃ viṣuvāṃs tasya yathā dakṣiṇo 'rdha evam pūrvo 'rdho viṣuvato yathottaro 'rdha evam uttaro 'rdho viṣuvatas tasmād uttara ity ācakṣate prabāhuk sataḥ śira eva viṣuvān bidalasaṃhita iva vai puruṣas taddhāpi syūmeva madhye śīrṣṇo vijñāyate
tad āhur viṣuvaty evaitad ahaḥ śaṃsed viṣuvān vā etad ukthānām ukthaṃ viṣuvān viṣuvān iti ha viṣuvanto bhavanti śreṣṭhatām aśnuvata iti
tat tan nādṛtyaṃ saṃvatsara eva śaṃsed reto vā etat saṃvatsaraṃ dadhato yanti
yāni vai purā saṃvatsarād retāṃsi jāyante yāni pañcamāsyāni yāni ṣaṇmāsyāni srīvyanti vai tāni na vai tair bhuñjate
atha yāny eva daśamāsyāni jāyante yāni sāṃvatsarikāṇi tair bhuñjate tasmāt saṃvatsara evaitad ahaḥ śaṃset
saṃvatsaro hy etad ahar āpnoti saṃvatsaraṃ hy etad ahar āpnuvanty eṣa ha vai saṃvatsareṇa pāpmānam apahata eṣa viṣuvatāṅgebhyo haiva māsaiḥ pāpmānam apahate śīrṣṇo viṣuvatā
apa saṃvatsareṇa pāpmānaṃ hate 'pa viṣuvatā ya evaṃ veda
vaiśvakarmaṇam ṛṣabhaṃ savanīyasyopālambhyam ālabheran dvirūpam ubhayata etam mahāvratīye 'hani
indro vai vṛtraṃ hatvā viśvakarmābhavat prajāpatiḥ prajāḥ sṛṣṭvā viśvakarmābhavat saṃvatsaro viśvakarmendram eva tadātmānam prajāpatiṃ saṃvatsaraṃ viśvakarmāṇam āpnuvantīndra eva tadātmani prajāpatau saṃvatsare viśvakarmaṇy antataḥ pratitiṣṭhanti pratitiṣṭhati ya evaṃ veda ya evaṃ veda
prajāpatir akāmayata prajāyeya bhūyān syām iti sa tapo 'tapyata sa tapas taptvemaṃ dvādaśāham apaśyad ātmana evāṅgeṣu ca prāṇeṣu ca tam ātmana evāṅgebhyaś ca prāṇebhyaś ca dvādaśadhā niramimīta tam āharat tenāyajata tato vai so 'bhavad ātmanā pra prajayā paśubhir ajāyata
bhavaty ātmanā pra prajayā paśubhir jāyate ya evaṃ veda
so 'kāmayata kathaṃ nu gāyatryā sarvato dvādaśāham paribhūya sarvām ṛddhim ṛdhnuyām iti taṃ vai tejasaiva purastāt paryabhavac chandobhir madhyato 'kṣarair upariṣṭād gāyatryā sarvato dvādaśāham paribhūya sarvām ṛddhim ārdhnot
sarvām ṛddhim ṛdhnoti ya evaṃ veda
yo vai gāyatrīṃ pakṣiṇīṃ cakṣuṣmatīṃ jyotiṣmatīm bhāsvatīṃ veda gāyatryā pakṣiṇyā cakṣuṣmatyā jyotiṣmatyā bhāsvatyā svargaṃ lokam ety eṣā vai gāyatrī pakṣiṇī cakṣuṣmatī jyotiṣmatī bhāsvatī yad dvādaśāhas tasya yāv abhito 'tirātrau tau pakṣau yāv antarāgniṣṭomau te cakṣuṣī ye 'ṣṭau madhya ukthyāḥ sa ātmā
gāyatryā pakṣiṇyā cakṣuṣmatyā jyotiṣmatyā bhāsvatyā svargaṃ lokam eti ya evaṃ veda
trayaś ca vā ete tryahā ā daśamam ahar ā dvāv atirātrau yad dvādaśāhaḥ
dvādaśāhāni dīkṣito bhavati yajñiya eva tair bhavati
dvādaśa rātrīr upasada upaiti śarīram eva tābhir dhūnute
dvādaśāham prasutaḥ
bhūtvā śarīraṃ dhūtvā śuddhaḥ pūto devatā apyeti ya evaṃ veda
ṣaṭtriṃśadaho vā eṣa yad dvādaśāhaḥ ṣaṭtriṃśadakṣarā vai bṛhatī bṛhatyā vā etad ayanaṃ yad dvādaśāho bṛhatyā vai devā imāṃllokān āśnuvata te vai daśabhir evākṣarair imaṃ lokam āśnuvata daśabhir antarikṣam daśabhir divaṃ caturbhiś catasro diśo dvābhyām evāsmiṃlloke pratyatiṣṭhan
pratitiṣṭhati ya evaṃ veda
tad āhur yad anyāni chandāṃsi varṣīyāṃsi bhūyo 'kṣaratarāṇy atha kasmād etām bṛhatīty ācakṣata iti
etayā hi devā imāṃllokān āśnuvata te vai daśabhir evākṣarair imaṃ lokam āśnuvata daśabhir antarikṣaṃ daśabhir divaṃ caturbhiś catasro diśo dvābhyām evāsmiṃlloke pratyatiṣṭhaṃs tasmād etām bṛhatīty ācakṣate
aśnute yadyat kāmayate ya evaṃ veda
prajāpatiyajño vā eṣa yad dvādaśāhaḥ prajāpatir vā etenāgre 'yajata dvādaśāhena so 'bravīd ṛtūṃśca māsāṃśca yājayata mā dvādaśāheneti taṃ dīkṣayitvānapakramaṃ gamayitvābruvan dehi nu no 'tha tvā yājayiṣyāma iti tebhya iṣam ūrjam prāyacchat saiṣorg ṛtuṣu ca māseṣu ca nihitā dadataṃ vai te tam ayājayaṃs tasmād dadad yājyaḥ pratigṛhṇanto vai te tam ayājayaṃs tasmāt pratigṛhṇatā yājyam
ubhaye rādhnuvanti ya evaṃ vidvāṃso yajante ca yājayanti ca
te vā ima ṛtavaś ca māsāś ca gurava ivāmanyanta dvādaśāhe pratigṛhya te 'bruvan prajāpatiṃ yājaya no dvādaśāheneti sa tathety abravīt te vai dīkṣadhvam iti te pūrvapakṣāḥ pūrve 'dīkṣanta te pāpmānam apāhata tasmāt te diveva diveva hy apahatapāpmāno 'parapakṣā apare 'dīkṣanta te natarām pāpmānam apāhata tasmāt te tama iva tama iva hy anapahatapāpmānas tasmād evaṃ vidvān dīkṣamāṇeṣu pūrvaḥ pūrva eva didīkṣiṣeta
apa pāpmānaṃ hate ya evaṃ veda
sa vā ayam prajāpatiḥ saṃvatsara ṛtuṣu ca māseṣu ca pratyatiṣṭhat te vā ima ṛtavaś ca māsāś ca prajāpatāv eva saṃvatsare pratyatiṣṭhaṃs ta ete 'nyonyasmin pratiṣṭhitā evaṃ ha vāva sa ṛtviji pratitiṣṭhati yo dvādaśāhena yajate tasmād āhur na pāpaḥ puruṣo yājyo dvādaśāhena ned ayam mayi pratitiṣṭhād iti
jyeṣṭhayajño vā eṣa yad dvādaśāhaḥ sa vai devānāṃ jyeṣṭho ya etenāgre 'yajata śreṣṭhayajño vā eṣa yad dvādaśāhaḥ sa vai devānāṃ śreṣṭho ya etenāgre 'yajata
jyeṣṭhaḥ śreṣṭho yajeta kalyāṇīha samā bhavati na pāpaḥ puruṣo yājyo dvādaśāhena ned ayam mayi pratitiṣṭhād iti
indrāya vai devā jyaiṣṭhyāya śraiṣṭhyāya nātiṣṭhanta so 'bravīd bṛhaspatiṃ yājaya mā dvādaśāheneti tam ayājayat tato vai tasmai devā jyaiṣṭhyāya śraiṣṭhyāyātiṣṭhanta
tiṣṭhante 'smai svā jyaiṣṭhyāya śraiṣṭhyāya sam asmin svāḥ śreṣṭhatāyāṃ jānate ya evaṃ veda
ūrdhvo vai prathamas tryahas tiryaṅ madhyamo 'rvāṅ uttamaḥ sa yad ūrdhvaḥ prathamas tryahas tasmād ayam agnir ūrdhva uddīpyata ūrdhvā hy etasya dig yat tiryaṅ madhyamas tasmād ayaṃ vāyus tiryaṅ pavate tiraścīr āpo vahanti tiraścī hy etasya dig yad arvāṅ uttamas tasmād asāv arvāṅ tapaty arvāṅ varṣaty arvāñci nakṣatrāṇy arvācī hy etasya dik samyañco vā ime lokāḥ samyañca ete tryahāḥ
samyañco 'smā ime lokāḥ śriyai dīdyati ya evaṃ veda
dīkṣā vai devebhyo 'pākrāmat tāṃ vāsantikābhyām māsābhyām anvayuñjata tāṃ vāsantikābhyām māsābhyāṃ nodāpnuvaṃs tāṃ graiṣmābhyāṃ tāṃ vārṣikābhyāṃ tāṃ śāradābhyāṃ tāṃ haimantikābhyām māsābhyām anvayuñjata tāṃ haimantikābhyām māsābhyāṃ nodāpnuvaṃs tāṃ śaiśirābhyām māsābhyām anvayuñjata tāṃ śaiśirābhyām māsābhyām āpnuvan
āpnoti yam īpsati nainaṃ dviṣann āpnoti ya evaṃ veda
tasmād yaṃ sattriyā dīkṣopanamed etayor eva śaiśirayor māsayor āgatayor dīkṣeta sākṣād eva tad dīkṣāyām āgatāyām dīkṣate pratyakṣād dīkṣām parigṛhṇāti tasmād etayor eva śaiśirayor māsayor āgatayor ye caiva grāmyāḥ paśavo ye cāraṇyā aṇimānam eva tat paruṣimāṇaṃ niyanti dīkṣārūpam eva tad upaniplavante
sa purastād dīkṣāyāḥ prājāpatyam paśum ālabhate
tasya saptadaśa sāmidhenīr anubrūyāt saptadaśo vai prajāpatiḥ prajāpater āptyai
tasyāpriyo jāmadagnyo bhavanti
tad āhur yad anyeṣu paśuṣu yathaṛṣy āpriyo bhavanty atha kasmād asmin sarveṣāṃ jāmadagnya eveti
sarvarūpā vai jāmadagnyaḥ sarvasamṛddhāḥ sarvarūpa eṣa paśuḥ sarvasamṛddhas tad yajjāmadagnyo bhavanti sarvarūpatāyai sarvasamṛddhyai
tasya vāyavyaḥ paśupuroﾱāśo bhavati
tad āhur yad anyadevatya uta paśur bhavaty atha kasmād vāyavyaḥ paśupuroﾱāśaḥ kriyata iti
prajāpatir vai yajño yajñasyāyātayāmatāyā iti brūyād yad u vāyavyas tena prajāpater naiti vāyur hy eva prajāpatiḥ
tad uktam ṛṣiṇā pavamānaḥ prajāpatir iti
satram u cet saṃnyupyāgnīn yajeran sarve dīkṣeran sarve sunuyur vasantam abhyudavasyaty ūrg vai vasanta iṣam eva tad ūrjam abhyudavasyati
chandāṃsi vā anyonyasyāyatanam abhyadhyāyan gāyatrī triṣṭubhaś ca jagatyai cāyatanam abhyadhyāyat triṣṭub gāyatryai ca jagatyai ca jagatī gāyatryai ca triṣṭubhaś ca tato vā etam prajāpatir vyūﾱhachandasaṃ dvādaśāham apaśyat tam āharat tenāyajata tena sa sarvān kāmāṃś chandāṃsy agamayat
sarvān kāmān gacchati ya evaṃ veda
chandāṃsi vyūhaty ayātayāmatāyai
chandāṃsy eva vyūhati tad yathādo 'śvair vānaﾱudbhir vānyair anyair aśrāntatarair aśrāntatarair upavimokaṃ yānty evam evaitac chandobhir anyair anyair aśrāntatarair aśrāntatarair upavimokaṃ svargaṃ lokam yanti yacchandāṃsi vyūhati
imau vai lokau sahāstāṃ tau vyaitāṃ nāvarṣan na samatapat te pañcajanā na samajānata tau devāḥ samanayaṃs tau saṃyantāv etaṃ devavivāhaṃ vyavahetāṃ rathaṃtareṇaiveyam amūṃ jinvati bṛhatāsāv imām
naudhasenaiveyam amūṃ jinvati śyaitenāsāv imāṃ dhūmenaiveyam amūṃ jinvati vṛṣṭyāsāv imāṃ devayajanam eveyam amuṣyām adadhāt paśūn asāv asyām
etad vā iyam amuṣyāṃ devayajanam adadhād yad etaccandramasi kṛṣṇam iva
tasmād āpūryamāṇapakṣeṣu yajanta etad evopepsantaḥ
ūṣān asāv asyāṃ taddhāpi turaḥ kāvaṣeya uvācoṣaḥ poṣo janamejayaketi tasmāddhāpyetarhi gavyam mīmāṃsamānāḥ pṛcchanti santi tatroṣāḥ iti ūṣo hi poṣo 'sau vai loka imaṃ lokam abhiparyāvartata
tato vai dyāvāpṛthivī abhavatāṃ na dyāvāntarikṣān nāntarikṣād bhūmiḥ
bṛhac ca vā idam agre rathaṃtaraṃ cāstāṃ vāk ca vai tan manaś cāstāṃ vāg vai rathaṃtaram mano bṛhat tad bṛhat pūrvaṃ sasṛjānaṃ rathaṃtaram atyamanyata tad rathaṃtaraṃ garbham adhatta tad vairūpam asṛjata
te dve bhūtvā rathaṃtaraṃ ca vairūpaṃ ca bṛhad atyamanyetāṃ tad bṛhad garbham adhatta tad vairājam asṛjata
te dve bhūtvā bṛhac ca vairājaṃ ca rathaṃtaraṃ ca vairūpam cātyamanyetāṃ tad rathaṃtaraṃ garbham adhatta tacchākvaram asṛjata
tāni trīṇi bhūtvā rathaṃtaraṃ ca vairūpam ca śākvaraṃ ca bṛhac ca vairājaṃ cātyamanyanta tad bṛhad garbham adhatta tad raivatam asṛjata
tāni trīṇy anyāni trīṇy anyāni ṣaṭ pṛṣṭhāny āsan
tāni ha tarhi trīṇi chandāṃsi ṣaḍ pṛṣṭhāni na udāpnuvan
sā gāyatrī garbham adhatta
sā anuṣṭubham asṛjata
tasyai janatāyai kalpate yatraivam etāṃ chandasāṃ ca pṛṣṭhānāṃ ca kﾱptiṃ vidvān dīkṣate dīkṣate
agnir vai devatā prathamam ahar vahati trivṛt stomo rathaṃtaraṃ sāma gāyatrī chandaḥ
yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vā eti ca preti ca tat prathamasyāhno rūpaṃ yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyudito yad rāthaṃtaraṃ yad gāyatraṃ yat kariṣyad etāni vai prathamasyāhno rūpāṇi
upaprayanto adhvaram iti prathamasyāhna ājyam bhavati
preti prathame 'hani prathamasyāhno rūpam
vāyav ā yāhi darśateti praugam eti prathame 'hani prathamasyāhno rūpam
ā tvā rathaṃ yathotaya idaṃ vaso sutam andha iti marutvatīyasya pratipadanucarau rathavac ca pibavac ca prathame 'hani prathamasyāhno rūpam
indra nedīya ed ihītīndranihavaḥ pragāthaḥ prathame pade devatā nirucyate prathame 'hani prathamasyāhno rūpam
praitu brahmaṇaspatir iti brāhmaṇaspatyaḥ preti prathame 'hani prathamasyāhno rūpam
agnir netā tvaṃ soma kratubhiḥ pinvanty apa iti dhāyyāḥ prathameṣu padeṣu devatā nirucyante prathame 'hani prathamasyāhno rūpam
pra vā indrāya bṛhata iti marutvatīyaḥ pragāthaḥ preti prathame 'hani prathamasyāhno rūpam
ā yātv indro 'vasa upa na iti sūktam eti prathame 'hani prathamasyāhno rūpam
abhi tvā śūra nonumo 'bhi tvā pūrvapītaya iti rathaṃtaram pṛṣṭham bhavati rāthaṃtare 'hani prathame 'hani prathamasyāhno rūpam
yad vāvāna purutamam purāṣāﾱ iti dhāyyā vṛtrahendro nāmāny aprā ity eti prathame 'hani prathamasyāhno rūpam
pibā sutasya rasina iti sāmapragāthaḥ pibavān prathame 'hani prathamasyāhno rūpam
tyam ū ṣu vājinaṃ devajūtam iti tārkṣyam purastāt sūktasya śaṃsati svastyayanaṃ vai tārkṣyaḥ svastitāyai
svastyayanam eva tat kurute svasti saṃvatsarasya pāram aśnute ya evaṃ veda
ā na indro dūrād ā na āsād iti sūktam eti prathame 'hani prathamasyāhno rūpam
sampātau bhavato niṣkevalyamarutvatīyayor nividdhāne vāmadevo vā imāṃllokān apaśyat tān sampātaiḥ samapatad yat sampātaiḥ samapatat tat sampātānāṃ sampātatvaṃ tad yat sampātau prathame 'hani śaṃsati svargasya lokasya samaṣṭyai sampattyai saṃgatyai
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani prathame 'hani prathamasyāhno rūpam
yuñjate mana uta yuñjate dhiya iti sāvitraṃ yuktavat prathame 'hani prathamasyāhno rūpam
pra dyāvā yajñaiḥ pṛthivī ṛtāvṛdheti dyāvāpṛthivīyam preti prathame 'hani prathamasyāhno rūpam
iheha vo manasā bandhutā nara ity ārbhavaṃ yad vā eti ca preti ca tat prathamasyāhno rūpaṃ tad yat preti sarvam abhaviṣyat praiṣyann evāsmāllokād yajamānā iti tad yad iheha vo manasā bandhutā nara ity ārbhavam prathame 'hani śaṃsaty ayaṃ vai loka ihehāsminn evaināṃs tal loke ramayati
devān huve bṛhacchravasaḥ svastaya iti vaiśvadevam prathame pade devatā nirucyante prathame 'hani prathamasyāhno rūpam
mahāntaṃ vā ete 'dhvānam eṣyanto bhavanti ye saṃvatsaraṃ vā dvādaśāhaṃ vāsate tad yad devān huve bṛhacchravasaḥ svastaya iti vaiśvadevam prathame 'hani śaṃsati svastitāyai
svastyayanam eva tat kurute svasti saṃvatsarasya pāram aśnute ya evaṃ veda yeṣāṃ caivaṃ vidvān etaddhotā devān huve bṛhacchravasaḥ svastaya iti vaiśvadevam prathame 'hani śaṃsati
vaiśvānarāya pṛthupājase vipa ity āgnimārutasya pratipat prathame pade devatā nirucyate prathame 'hani prathamasyāhno rūpam
pratvakṣaso pratavaso virapśina iti mārutam preti prathame 'hani prathamasyāhno rūpam
jātavedase sunavāma somam iti jātavedasyām purastāt sūktasya śaṃsati svastyayanaṃ vai jātavedasyāḥ svastitāyai
svastyayanam eva tat kurute svasti saṃvatsarasya pāram aśnute ya evaṃ veda
pra tavyasīṃ navyasīṃ dhītim agnaya iti jātavedasyam preti prathame 'hani prathamasyāhno rūpam
samānam āgnimārutam bhavati yac cāgniṣṭome yad vai yajñe samānaṃ kriyate tat prajā anusamananti tasmāt samānam āgnimārutam bhavati
indro vai devatā dvitīyam ahar vahati pañcadaśaḥ stomo bṛhat sāma triṣṭup chandaḥ
yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vai neti na preti yat sthitaṃ tad dvitīyasyāhno rūpaṃ yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditaṃ yad bārhataṃ yat traiṣṭubhaṃ yat kurvad etāni vai dvitīyasyāhno rūpāṇi
agniṃ dūtaṃ vṛṇīmaha iti dvitīyasyāhna ājyam bhavati kurvad dvitīye 'hani dvitīyasyāhno rūpam
vāyo ye te sahasriṇa iti praugaṃ sutaḥ soma ṛtāvṛdheti vṛdhanvad dvitīye 'hani dvitīyasyāhno rūpam
viśvānarasya vas patim indra it somapā eka iti marutvatīyasya pratipadanucarau vṛdhanvaccāntarvacca dvitīye 'hani dvitīyasyāhno rūpam
indra nedīya ed ihītyacyutaḥ pragātha ut tiṣṭha brahmaṇaspata iti brāhmaṇaspatya ūrdhvavān dvitīye 'hani dvitīyasyāhno rūpam
agnir netā tvaṃ soma kratubhiḥ pinvanty apa iti dhāyyā acyutā
bṛhad indrāya gāyateti marutvatīyaḥ pragātho yena jyotir ajanayann ṛtāvṛdha iti vṛdhanvān dvitīye 'hani dvitīyasyāhno rūpam
indra somaṃ somapate pibemam iti sūktam sajoṣā rudrais tṛpad ā vṛṣasveti vṛṣaṇvad dvitīye 'hani dvitīyasyāhno rūpam
tvām iddhi havāmahe tvaṃ hy ehi cerava iti bṛhatpṛṣṭham bhavati bārhate 'hani dvitīye 'hani dvitīyasyāhno rūpam
yad vāvāneti dhāyyācyutā
ubhayaṃ śṛṇavac ca na iti sāmapragātho yac cedam adya yad u ca hya āsīd iti bārhate 'hani dvitīye 'hani dvitīyasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
yā ta ūtir avamā yā parameti sūktaṃ jahi vṛṣṇyāni kṛṇuhī parāca iti vṛṣaṇvad dvitīye 'hani dvitīyasyāhno rūpam
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani dvitīye 'hani dvitīyasyāhno rūpam
ud u ṣya devaḥ savitā hiraṇyayeti sāvitram ūrdhvavad dvitīye 'hani dvitīyasyāhno rūpam
te hi dyāvāpṛthivī viśvaśambhuveti dyāvāpṛthivīyaṃ sujanmanī dhiṣaṇe antar īyata ity antarvad dvitīye 'hani dvitīyasyāhno rūpam
takṣan rathaṃ suvṛtaṃ vidmanāpasa ity ārbhavaṃ takṣan harī indravāhā vṛṣaṇvasū iti vṛṣaṇvad dvitīye 'hani dvitīyasyāhno rūpam
yajñasya vo rathyaṃ viśpatiṃ viśām iti vaiśvadevaṃ vṛṣā ketur yajato dyām aśāyateti vṛṣaṇvad dvitīye 'hani dvitīyasyāhno rūpam
tad u śāryātam aṅgiraso vai svargāya lokāya satram āsata te ha sma dvitīyaṃ dvitīyam evāhar āgatya muhyanti tān vā etac chāryāto mānavo dvitīye 'hani sūktam aśaṃsayat tato vai te pra yajñam ajānan pra svargaṃ lokaṃ tad yad etat sūktaṃ dvitīye 'hani śaṃsati yajñasya prajñātyai svargasya lokasyānukhyātyai
pṛkṣasya vṛṣṇo aruṣasya nū saha ity āgnimārutasya pratipad vṛṣaṇvad dvitīye 'hani dvitīyasyāhno rūpam
vṛṣṇe śardhāya sumakhāya vedhasa iti mārutaṃ vṛṣaṇvad dvitīye 'hani dvitīyasyāhno rūpam
jātavedase sunavāma somam iti jātavedasyācyutā
yajñena vardhata jātavedasam iti jātavedasyaṃ vṛdhanvad dvitīye 'hani dvitīyasyāhno rūpam ahno rūpam
viśve vai devā devatās tṛtīyam ahar vahanti saptadaśaḥ stomo vairūpaṃ sāma jagatī chandaḥ
yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vai samānodarkaṃ tat tṛtīyasyāhno rūpaṃ yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyudito yad vairūpaṃ yaj jāgataṃ yat kṛtam etāni vai tṛtīyasyāhno rūpāṇi
yukṣvā hi devahūtamāṁ aśvāṁ agne rathīr iveti tṛtīyasyāhna ājyam bhavati
devā vai tṛtīyenāhnā svargaṃ lokam āyaṃs tān asurā rakṣāṃsy anvavārayanta te virūpā bhavata virūpā bhavateti bhavanta āyaṃs te yad virūpā bhavata virūpā bhavateti bhavanta āyaṃs tad vairūpaṃ sāmābhavat tad vairūpasya vairūpatvam
virūpaḥ pāpmanā bhūtvā pāpmānam apahate ya evaṃ veda
tān ha smānv evāgacchanti sam eva sṛjyante tān aśvā bhūtvā padbhir apāghnata yad aśvā bhūtvā padbhir apāghnata tad aśvānām aśvatvam
aśnute yad yat kāmayate ya evaṃ veda
tasmād aśvaḥ paśūnāṃ javiṣṭhas tasmād aśvaḥ pratyaṅ padā hinasti
apa pāpmānaṃ hate ya evaṃ veda
tasmād etad aśvavad ājyam bhavati tṛtīye 'hani tṛtīyasyāhno rūpam
vāyav ā yāhi vītaye vāyo yāhi śivā diva indraś ca vāyav eṣāṃ sutānām ā mitre varuṇe vayam aśvināv eha gacchatam ā yāhy adribhiḥ sutaṃ sajūr viśvebhir devebhir uta naḥ priyā priyāsv ity auṣṇiham praugaṃ samānodarkaṃ tṛtīye 'hani tṛtīyasyāhno rūpam
taṃ tam id rādhase mahe traya indrasya somā iti marutvatīyasya pratipadanucarau ninṛttavat trivat tṛtīye 'hani tṛtīyasyāhno rūpam
indra nedīya ed ihīty acyutaḥ pragāthaḥ pra nūnam brahmaṇaspatir iti brāhmaṇaspatyo ninṛttavāṃs tṛtīye 'hani tṛtīyasyāhno rūpam
agnir netā tvaṃ soma kratubhiḥ pinvanty āpa iti dhāyyā acyutāḥ
nakiḥ sudāso ratham pary āsa na rīramad iti marutvatīyaḥ pragāthaḥ paryastavāṃs tṛtīye 'hani tṛtīyasyāhno rūpam
try aryamā manuṣo devatāteti sūktaṃ trivat tṛtīye 'hani tṛtīyasyāhno rūpam
yad dyāva indra te śataṃ yad indra yāvatas tvam iti vairūpam pṛṣṭham bhavati rāthaṃtare 'hani tṛtīye 'hani tṛtīyasyāhno rūpam
yad vāvāneti dhāyyācyutā
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena
indra tridhātu śaraṇam iti sāmapragāthas trivāṃs tṛtīye 'hani tṛtīyasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
yo jāta eva prathamo manasvān iti sūktaṃ samānodarkaṃ tṛtīye 'hani tṛtīyasyāhno rūpam
tad u sajanīyam etad vā indrasyendriyaṃ yat sajanīyam etasmin vai śasyamāna indram indriyam āviśati
taddhāpyāhuś chandogās tṛtīye 'hani bahvṛcā indrasyendriyam śaṃsantīti
tad u gārtsamadam etena vai gṛtsamada indrasya priyaṃ dhāmopāgacchat sa paramaṃ lokam ajayat
upendrasya priyaṃ dhāma gacchati jayati paramaṃ lokaṃ ya evaṃ veda
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani tṛtīye 'hani tṛtīyasyāhno rūpam
tad devasya savitur vāryam mahad iti sāvitram
anto vai mahad antas tṛtīyam ahas tṛtīye 'hani tṛtīyasyāhno rūpam
ghṛtena dyāvāpṛthivī abhīvṛte iti dyāvāpṛthivīyaṃ ghṛtaśriyā ghṛtapṛcā ghṛtāvṛdheti punarāvṛttam punarninṛttaṃ tṛtīye 'hani tṛtīyasyāhno rūpam
anaśvo jāto anabhīśur ukthya ity ārbhavam rathas tricakra iti trivat tṛtīye 'hani tṛtīyasyāhno rūpam
parāvato ye didhiṣanta āpyam iti vaiśvadevam anto vai parāvato 'ntas tṛtīyam ahas tṛtīye 'hani tṛtīyasyāhno rūpam
tad u gāyam etena vai gayaḥ plāto viśveṣāṃ devānām priyaṃ dhāmopāgacchat sa paramaṃ lokam ajayat
upa viśveṣāṃ devānām priyaṃ dhāma gacchati jayati paramaṃ lokaṃ ya evaṃ veda
vaiśvānarāya dhiṣaṇām ṛtāvṛdha ity āgnimārutasya pratipad anto vai dhiṣaṇāntas tṛtīyam ahas tṛtīye 'hani tṛtīyasyāhno rūpam
dhārāvarā maruto dhṛṣṇvojasa iti mārutam bahvabhivyāhṛtyam anto vai bahv antas tṛtīyam ahas tṛtīye 'hani tṛtīyasyāhno rūpam
jātavedase sunavāma somam iti jātavedasyācyutā
tvam agne prathamo aṅgirā ṛṣir iti jātavedasyam purastādudarkaṃ tṛtīye 'hani tṛtīyasyāhno rūpaṃ tvaṃ tvam ity uttaraṃ tryaham abhivadati saṃtatyai
saṃtatais tryahair avyavacchinnair yanti ya evaṃ vidvāṃso yanti
āpyante vai stomā āpyante chandāṃsi tṛtīye 'hany etad eva tata ucchiṣyate vāg ity eva tad etad akṣaraṃ tryakṣaraṃ vāg ity ekam akṣaram akṣaram iti tryakṣaram
sa evaiṣa uttaras tryaho vāg ekaṃ gaur ekaṃ dyaur ekam
tato vai vāg eva caturtham ahar vahati
tad yac caturtham ahar nyūṅkhayanty etad eva tad akṣaram abhyāyacchanty etad vardhayanty etat prabibhāvayiṣanti caturthasyāhna udyatyai
annaṃ vai nyūṅkho yadelavā abhigeṣṇāś caranty athānnādyam prajāyate tad yaccaturtham ahar nyūṅkhayanty annam eva tat prajanayanty annādyasya prajātyai tasmāccaturtham ahar jātavad bhavati
caturakṣareṇa nyūṅkhayed ity āhuś catuṣpādā vai paśavaḥ paśūnām avaruddhyai
tryakṣareṇa nyūṅkhayed ity āhus trayo vā ime trivṛto lokā eṣām eva lokānām abhijityai
ekākṣareṇa nyūṅkhayed iti ha smāha lāṅgalāyano brahmā maudgalya ekākṣarā vai vāg eṣa vāva samprati nyūṅkhaṃ nyūṅkhayati ya ekākṣareṇa nyūṅkhayatīti
dvyakṣareṇaiva nyūṅkhayet pratiṣṭhāyā eva dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati tasmād dvyakṣareṇaiva nyūṅkhayet
mukhataḥ prātaranuvāke nyūṅkhayati mukhato vai prajā annam adanti mukhata eva tad annādyasya yajamānaṃ dadhāti
madhyata ājye nyūṅkhayati madhyato vai prajā annaṃ dhinoti madhyata eva tad annādyasya yajamānaṃ dadhāti
mukhato madhyaṃdine nyūṅkhayati mukhato vai prajā annam adanti mukhata eva tad annādyasya yajamānaṃ dadhāti
tad ubhayato nyūṅkham parigṛhṇāti savanābhyām annādyasya parigṛhītyai
vāg vai devatā caturtham ahar vahaty ekaviṃśaḥ stomo vairājaṃ sāmānuṣṭup chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vā eti ca preti ca taccaturthasyāhno rūpaṃ yaddhyeva prathamam ahas tad etat punar yac caturthaṃ yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyudito yaj jātavad yaddhavavad yacchukravad yad vāco rūpaṃ yad vaimadaṃ yad viriphitaṃ yad vichandā yad ūnātiriktaṃ yad vairājaṃ yad ānuṣṭubhaṃ yat kariṣyad yat prathamasyāhno rūpam etāni vai caturthasyāhno rūpāṇi
āgniṃ na svavṛktibhir iti caturthasyāhna ājyam bhavati vaimadaṃ viriphitaṃ viriphitasya ṛṣeś caturthe 'hani caturthasyāhno rūpam
aṣṭarcam pāṅktam pāṅkto yajñaḥ pāṅktāḥ paśavaḥ paśūnām avaruddhyai
tā u daśa jagatyo jagatprātaḥsavana eṣa tryahas tena caturthasyāhno rūpam
tā u pañcadaśānuṣṭubha ānuṣṭubhaṃ hy etad ahas tena caturthasyāhno rūpam
tā u viṃśatir gāyatryaḥ punaḥ prāyaṇīyaṃ hy etad ahas tena caturthasyāhno rūpam
tad etad astutam aśastam ayātayāma sūktaṃ yajña eva sākṣāt tad yad etac caturthasyāhna ājyam bhavati yajñād eva tad yajñaṃ tanvate vācam eva tat punar upayanti saṃtatyai
saṃtatais tryahair avyavacchinnair yanti ya evaṃ vidvāṃso yanti
vāyo śukro ayāmi te vihi hotrā avītā vāyo śataṃ harīṇām indraś ca vāyav eṣāṃ somānām ā cikitāna sukratū ā no viśvābhir ūtibhis tyam u vo aprahaṇam apa tyaṃ vṛjinaṃ ripum ambitame nadītama ity ānuṣṭubham praugam eti ca preti ca śukravac caturthe 'hani caturthasyāhno rūpam
taṃ tvā yajñebhir īmaha iti marutvatīyasya pratipad īmaha ity abhyāyāmyam ivaitad ahas tena caturthasyāhno rūpam
idaṃ vaso sutam andha indra nedīya ed ihi praitu brahmaṇaspatir agnir netā tvaṃ soma kratubhiḥ pinvanty apaḥ pra va indrāya bṛhata iti prathamenāhnā samāna ātānaś caturthe 'hani caturthasyāhno rūpam
śrudhī havam indra mā riṣaṇya iti sūktaṃ havavac caturthe 'hani caturthasyāhno rūpam
marutvān indra vṛṣabho raṇayeti sūktam ugraṃ sahodām iha taṃ huvemeti havavac caturthe 'hani caturthasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
imaṃ nu māyinaṃ huva iti paryāso havavāṃś caturthe 'hani caturthasyāhno rūpam
tā u gāyatryo gāyatryo vā etasya tryahasya madhyaṃdinaṃ vahanti
tad vai tac chando vahati yasmin nividdhīyate tasmād gāyatrīṣu nividaṃ dadhāti
pibā somam indra mandatu tvā śrudhī havaṃ vipipānasyādrer iti vairājam pṛṣṭham bhavati bārhate 'hani caturthe 'hani caturthasyāhno rūpam
yad vāvāneti dhāyyācyutā
tvām iddhi havāmaha iti bṛhato yonim anu nivartayati bārhataṃ hy etad ahar āyatanena
tvam indra pratūrtiṣv iti sāmapragātho 'śastihā janiteti jātavāṃś caturthe 'hani caturthasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
kuha śruta indraḥ kasminn adyeti sūktaṃ vaimadaṃ viriphitaṃ viriphitasya ṛṣeś caturthe 'hani caturthasyāhno rūpam
yudhmasya te vṛṣabhasya svarāja iti sūktam ugraṃ gabhīraṃ januṣābhy ugram iti jātavac caturthe 'hani caturthasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
tyam u vaḥ satrāsāham iti paryāso viśvāsu gīrṣv āyatam ity abhyāyāmyam ivaitad ahas tena caturthasyāhno rūpam
tā u gāyatryo gāyatryo vā etasya tryahasya madhyaṃdinam vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani caturthe 'hani caturthasyāhno rūpam
ā devo yātu savitā suratna iti sāvitram eti caturthe 'hani caturthasyāhno rūpam
pra dyāvā yajñaiḥ pṛthivī namobhir iti dyāvāpṛthivīyam preti caturthe 'hani caturthasyāhno rūpam
pra ṛbhubhyo dūtam iva vācam iṣya ity ārbhavam preti ca vācam iṣya iti ca caturthe 'hani caturthasyāhno rūpam
pra śukraitu devī manīṣeti vaiśvadevam preti ca śukravac ca caturthe 'hani caturthasyāhno rūpam
tā u vichandasaḥ santi dvipadāḥ santi catuṣpadās tena caturthasyāhno rūpam
vaiśvānarasya sumatau syāmety āgnimārutasya pratipad ito jāta iti jātavac caturthe 'hani caturthasyāhno rūpam
ka īṃ vyaktā naraḥ sanīﾱā iti mārutaṃ nakir hy eṣāṃ janūṃṣi vedeti jātavac caturthe 'hani caturthasyāhno rūpam
tā u vichandasaḥ santi dvipadāḥ santi catuṣpadās tena caturthasyāhno rūpam
jātavedase sunavāma somam iti jātavedasyācyutā
agniṃ naro dīdhitibhir araṇyor iti jātavedasyaṃ hastacyutī janayanteti jātavac caturthe 'hani caturthasyāhno rūpam
tā u vichandasaḥ santi virājaḥ santi triṣṭubhas tena caturthasyāhno rūpam ahno rūpam
gaur vai devatā pañcamam ahar vahati triṇavaḥ stomaḥ śākvaraṃ sāma paṅktiś chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vai neti na preti yat sthitaṃ tat pañcamasyāhno rūpam
yaddhyeva dvitīyam ahas tad etat punar yat pañcamam
yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditam
yad dugdhavad yad ūdhavad yad dhenumad yat pṛśnimad yan madvad yat paśurūpaṃ yad adhyāsavad vikṣudrā iva hi paśavo yaj jāgataṃ jāgatā hi paśavo yad bārhatam bārhatā hi paśavo yat pāṅktam pāṅktā hi paśavo yad vāmaṃ vāmam hi paśavo yaddhaviṣmaddhavir hi paśavo yad vapuṣmad vapur hi paśavo yacchākvaraṃ yat pāṅktaṃ yat kurvad yad dvitīyasyāhno rūpam etāni vai pañcamasyāhno rūpāṇi
imam ū ṣu vo atithim uṣarbudham iti pañcamasyāhna ājyam bhavati jāgatam adhyāsavat paśurūpam pañcame 'hani pañcamasyāhno rūpam
ā no yajñaṃ divispṛśam ā no vāyo mahe tane rathena pṛthupājasā bahavaḥ sūracakṣasa imā u vāṃ diviṣṭayaḥ pibā sutasya rasino devaṃ devaṃ vo 'vase devaṃ devam bṛhad u gāyiṣe vaca iti bārhatam praugam pañcame 'hani pañcamasyāhno rūpam
yat pāñcajanyayā viśeti marutvatīyasya pratipat pāñcajanyayeti pañcame 'hani pañcamasyāhno rūpam
indra it somapā eka indra nedīya ed ihy ut tiṣṭha brahmaṇaspate 'gnir netā tvaṃ soma kratubhiḥ pinvanty apo bṛhad indrāya gāyateti dvitīyenāhnā samāna ātānaḥ pañcame 'hani pañcamasyāhno rūpam
avitāsi sunvato vṛktabarhiṣa iti sūktam madvat pāṅktam pañcapadam pañcame 'hani pañcamasyāhno rūpam
itthā hi soma in mada iti sūktam madvat pāṅktam pañcapadam pañcame 'hani pañcamasyāhno rūpam
indra piba tubhyaṃ suto madāyeti sūktam madvat traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
marutvāṁ indra mīḍhva iti paryāso neti na preti pañcame 'hani pañcamasyāhno rūpam
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti
mahānāmnīṣv atra stuvate śākvareṇa sāmnā rāthaṃtare 'hani pañcame 'hani pañcamasyāhno rūpam
indro vā etābhir mahān ātmānaṃ niramimīta tasmān mahānāmnyo 'tho ime vai lokā mahānāmnya ime mahāntaḥ
imān vai lokān prajāpatiḥ sṛṣṭvedaṃ sarvam aśaknod yad idam kiṃca yad imāṃllokān prajāpatiḥ sṛṣṭvedaṃ sarvam aśaknod yad idaṃ kiṃca tac chakvaryo 'bhavaṃs tac chakvarīṇāṃ śakvarītvam
tā ūrdhvāḥ sīmno 'bhyasṛjata yad ūrdhvāḥ sīmno 'bhyasṛjata tat simā abhavaṃs tat simānāṃ simātvam
svādor itthā viṣūvata upa no haribhiḥ sutam indraṃ viśvā avīvṛdhann ity anurūpo vṛṣaṇvān pṛśnimān madvān vṛdhanvān pañcame 'hani pañcamasyāhno rūpam
yad vāvāneti dhāyyācyutā
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena
mo ṣu tvā vāghataś caneti sāmapragātho 'dhyāsavān paśurūpam pañcame 'hani pañcamasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
predam brahma vṛtratūryeṣv āvitheti sūktam pāṅktam pañcapadam pañcame 'hani pañcamasyāhno rūpam
indro madāya vāvṛdha iti sūktam madvat pāṅktam pañcapadam pañcame 'hani pañcamasyāhno rūpam
satrā madāsas tava viśvajanyā iti sūktam madvat traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
tam indraṃ vājayāmasīti paryāsaḥ sa vṛṣā vṛṣabho bhuvad iti paśurūpam pañcame 'hani pañcamasyāhno rūpam
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani pañcame 'hani pañcamasyāhno rūpam
ud u ṣya devaḥ savitā damūnā iti sāvitram ā dāśuṣe suvati bhūri vāmam iti vāmam paśurūpam pañcame 'hani pañcamasyāhno rūpam
mahī dyāvāpṛthivī iha jyeṣṭhe iti dyāvāpṛthivīyaṃ ruvaddhokṣeti paśurūpam pañcame 'hani pañcamasyāhno rūpam
ṛbhur vibhvā vāja indro no acchety ārbhavaṃ vājo vai paśavaḥ paśurūpam pañcame 'hani pañcamasyāhno rūpam
stuṣe janaṃ suvrataṃ navyasībhir iti vaiśvadevam adhyāsavat paśurūpam pañcame 'hani pañcamasyāhno rūpam
haviṣpāntam ajaraṃ svarvidīty āgnimārutasya pratipaddhaviṣmat pañcame 'hani pañcamasyāhno rūpam
vapur nu tac cikituṣe cid astv iti mārutaṃ vapuṣmat pañcame 'hani pañcamasyāhno rūpam
jātavedase sunavāma somam iti jātavedasyācyutā
agnir hotā gṛhapatiḥ sa rājeti jātavedasyam adhyāsavat paśurūpam pañcame 'hani pañcamasyāhno rūpam
devakṣetraṃ vā etad yat ṣaṣṭham ahar devakṣetraṃ vā eta āgacchanti ye ṣaṣṭham ahar āgacchanti
na vai devā anyonyasya gṛhe vasanti nartur ṛtor gṛhe vasatīty āhus tad yathāyatham ṛtvija ṛtuyājān yajanty asaṃpradāyaṃ tad yathartv ṛtūn kalpayanti yathāyathaṃ janatāḥ
tad āhur nartupraiṣaiḥ preṣitavyaṃ nartupraiṣair vaṣaṭkṛtyaṃ vāg vā ṛtupraiṣā āpyate vai vāk ṣaṣṭhe 'hanīti
yad ṛtupraiṣaiḥ preṣyeyur yad ṛtupraiṣair vaṣaṭkuryur vācam eva tad āptāṃ śrāntām ṛkṇavahīṃ vaharāviṇīm ṛccheyuḥ
yad v ebhir na preṣyeyur yad v ebhir na vaṣaṭkuryur acyutād yajñasya cyaveran yajñāt prāṇāt prajāpateḥ paśubhyo jihmā īyuḥ
tasmād ṛgmebhya evādhi preṣitavyam ṛgmebhyo 'dhi vaṣaṭkṛtyaṃ tan na vācam āptāṃ śrāntām ṛkṇavahīṃ vaharāviṇīm ṛcchanti nācyutād yajñasya cyavante na yajñāt prāṇāt prajāpateḥ paśubhyo jihmā yanti
pārucchepīr upadadhati pūrvayoḥ savanayoḥ purastāt prasthitayājyānāṃ rohitaṃ vai nāmaitac chando yat pārucchepam etena vā indraḥ sapta svargāṃllokān arohat
rohati sapta svargāṃllokān ya evaṃ veda
tad āhur yat pañcapadā eva pañcamasyāhno rūpaṃ ṣaṭpadāḥ ṣaṣṭhasyātha kasmāt saptapadāḥ ṣaṣṭhe 'hañchasyanta iti
ṣaḍbhir eva padaiḥ ṣaṣṭham ahar āpnuvanty apacchidyevaitad ahar yat saptamaṃ tad eva saptamena padenābhyārabhya vasanti vācam eva tat punar upayanti saṃtatyai
saṃtatais tryahair avyavacchinnair yanti ya evaṃ vidvāṃso yanti
devāsurā vā eṣu lokeṣu samayatanta te vai devāḥ ṣaṣṭhenaivāhnaibhyo lokebhyo 'surān prāṇudanta teṣāṃ yāny antarhastīnāni vasūny āsaṃs tāny ādāya samudram praupyanta ta etenaiva chandasānuhāyāntarhastīnāni vasūny ādadata tad yad etat padam punaḥpadaṃ sa evāṅkuśa āsañjanāya
adviṣato vasu datte nir enam ebhyaḥ sarvebhyo lokebhyo nudate ya evaṃ veda
dyaur vai devatā ṣaṣṭham ahar vahati trayastriṃśaḥ stomo raivataṃ sāmātichandāś chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda
yad vai samānodarkaṃ tat ṣaṣṭhasyāhno rūpaṃ yaddhyeva tṛtīyam ahas tad etat punar yat ṣaṣṭhaṃ yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyuditaḥ
yat pārucchepaṃ yat saptapadaṃ yan nārāśaṃsaṃ yan nābhānediṣṭhaṃ yad raivataṃ yad atichandā yat kṛtaṃ yat tṛtīyasyāhno rūpaṃ etāni vai ṣaṣṭhasyāhno rūpāṇi
ayaṃ jāyata manuṣo dharīmaṇīti ṣaṣṭhasyāhna ājyam bhavati pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam
stīrṇam barhir upa no yāhi vītaya ā vāṃ ratho niyutvān vakṣad avase suṣumā yātam adribhir yuvāṃ stomebhir devayanto aśvinā var maha indra vṛṣann indrāstu śrauṣaﾱ o ṣū ṇo agne śṛṇuhi tvam īﾱito ye devāso divy ekādaśa stheyam adadād rabhasam ṛṇacyutam iti praugam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam
sa pūrvyo mahānām iti marutvatīyasya pratipad anto vai mahad antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
traya indrasya somā indra nedīya ed ihi pra nūnam brahmaṇaspatir agnir netā tvaṃ soma kratubhiḥ pinvanty apo nakiḥ sudāso ratham iti tṛtīyenāhnā samāna ātānaḥ ṣaṣṭhe 'hani ṣaṣṭhasyāhno rūpam
yaṃ tvaṃ ratham indra medhasātaya iti sūktam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam
sa yo vṛṣā vṛṣṇyebhiḥ samokā iti sūktaṃ samānodarkaṃ ṣaṣṭhe 'hani ṣaṣṭhasyāhno rūpam
indra marutva iha pāhi somam iti sūktaṃ tebhiḥ sākam pibatu vṛtrakhāda ity anto vai khādo 'ntaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
ayaṃ ha yena vā idam iti paryāsaḥ svar marutvatā jitam ity anto vai jitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmād gāyatrīṣu nividaṃ dadhāti
revatīr naḥ sadhamāde revāṁ id revata stoteti raivatam pṛṣṭham bhavati bārhate 'hani ṣaṣṭhe 'hani ṣaṣṭhasyāhno rūpam
yad vāvāneti dhāyyācyutā
tvām iddhi havāmaha iti bṛhato yonim anu nivartayati bārhataṃ hy etad ahar āyatanena
indram id devatātaya iti sāmapragātho ninṛttavān ṣaṣṭhe 'hani ṣaṣṭhasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
endra yāhy upa naḥ parāvata iti sūktam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam
pra ghā nv asya mahato mahānīti sūktaṃ samānodarkaṃ ṣaṣṭhe 'hani ṣaṣṭhasyāhno rūpam
abhūr eko rayipate rayīṇām iti sūktaṃ ratham ā tiṣṭha tuvinṛmṇa bhīmam ity anto vai sthitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
upa no haribhiḥ sutam iti paryāsaḥ samānodarkaḥ ṣaṣṭhe 'hani ṣaṣṭhasyāhno rūpam
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmād gāyatrīṣu nividaṃ dadhāti
abhi tyaṃ devaṃ savitāram oṇyor iti vaiśvadevasya pratipad atichandāḥ ṣaṣṭhe 'hani ṣaṣṭhasyāhno rūpam
tat savitur vareṇyaṃ doṣo āgād ity anucaro 'nto vai gatam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
ud u ṣya devaḥ savitā savāyeti sāvitraṃ śaśvattamaṃ tadapā vahnir asthād ity anto vai sthitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
katarā pūrvā katarāparāyor iti dyāvāpṛthivīyaṃ samānodarkaṃ ṣaṣṭhe 'hani ṣaṣṭhasyāhno rūpam
kim u śreṣṭhaḥ kiṃ yaviṣṭho na ājagann upa no vājā adhvaram ṛbhukṣā ity ārbhavaṃ nārāśaṃsaṃ trivat ṣaṣṭhe 'hani ṣaṣṭhasyāhno rūpam
idam itthā raudraṃ gūrtavacā ye yajñena dakṣiṇayā samaktā iti vaiśvadevam
nābhānediṣṭhaṃ śaṃsati
nābhānediṣṭhaṃ vai mānavam brahmacaryaṃ vasantam bhrātaro nirabhajan so 'bravīd etya kim mahyam abhāktety etam eva niṣṭhāvam avavaditāram ity abruvaṃs tasmāddhāpyetarhi pitaram putrā niṣṭhāvo 'vavaditety evācakṣate
sa pitaram etyābravīt tvāṃ ha vāva mahyam tatābhākṣur iti tam pitābravīn mā putraka tad ādṛthā aṅgiraso vā ime svargāya lokāya satram āsate te ṣaṣṭhaṃ ṣaṣṭham evāhar āgatya muhyanti tān ete sūkte ṣaṣṭhe 'hani śaṃsaya teṣāṃ yat sahasraṃ satrapariveṣaṇaṃ tat te svar yanto dāsyantīti tatheti
tān upait prati gṛbhṇīta mānavaṃ sumedhasa iti tam abruvan kiṃkāmo vadasītīdam eva vaḥ ṣaṣṭham ahaḥ prajñāpayānīty abravīd atha yad va etat sahasraṃ satrapariveṣaṇaṃ tan me svar yanto datteti tatheti tān ete sūkte ṣaṣṭhe 'hani aśaṃsayat tato vai te pra yajñam ajānan pra svargaṃ lokam
tad yad ete sūkte ṣaṣṭhe 'hani śaṃsati yajñasya prajñātyai svargasya lokasyānukhyātyai
taṃ svar yanto 'bruvann etat te brāhmaṇa sahasram iti tad enaṃ samākurvāṇam puruṣaḥ kṛṣṇaśavāsy uttarata upotthāyābravīn mama vā idam mama vai vāstuham iti so 'bravīn mahyaṃ vā idam adur iti tam abravīt tad vai nau tavaiva pitari praśna iti sa pitaram ait tam pitābravīn nanu te putrakādūr ity adur eva ma ity abravīt tat tu me puruṣaḥ kṛṣṇaśavāsy uttarata upodatiṣṭhan mama vā idam mama vai vāstuham ity āditeti tam pitābravīt tasyaiva putraka tat tat tu sa tubhyaṃ dāsyatīti sa punar etyābravīt tava ha vāva kila bhagava idam iti me pitāheti so 'bravīt tad ahaṃ tubhyam eva dadāmi ya eva satyam avādīr iti
tasmād evaṃ viduṣā satyam eva vaditavyam
sa eṣa sahasrasanir mantro yan nābhānediṣṭhaḥ
upainaṃ sahasraṃ namati pra ṣaṣṭhenāhnā svargaṃ lokaṃ jānāti ya evaṃ veda
tāny etāni sahacarāṇy ity ācakṣate nābhānediṣṭhaṃ vālakhilyā vṛṣākapim evayāmarutaṃ tāni sahaiva śaṃset
yad eṣām antariyāt tad yajamānasyāntariyāt
yadi nābhānediṣṭhaṃ reto 'syāntariyād yadi vālakhilyāḥ prāṇān asyāntariyād yadi vṛṣākapim ātmānam asyāntariyād yady evayāmarutam pratiṣṭhāyā enaṃ cyāvayed daivyai ca mānuṣyai ca
nābhānediṣṭhena eva retaḥ asiñcat
tat vālakhilyābhiḥ vyakarot
sukīrtinā kākṣīvatena yonim vyahāpayat
tasmāt jyāyān san garbhaḥ kanīyāṃsam santam yonim na hinasti
brahmaṇā hi sa kﾱptaḥ
ahaś ca kṛṣṇam ahar arjunaṃ cety āgnimārutasya pratipad ahaś cāhaś ceti punarāvṛttam punarninṛttaṃ ṣaṣṭhe 'hani ṣaṣṭhasyāhno rūpam
madhvo vo nāma mārutaṃ yajatrā iti mārutam bahvabhivyāhṛtyam anto vai bahv antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam
jātavedase sunavāma somam iti jātavedasyācyutā
sa pratnathā sahasā jāyamāna iti jātavedasyaṃ samānodarkaṃ ṣaṣṭhe 'hani ṣaṣṭhasyāhno rūpam
dhārayan dhārayann iti śaṃsati prasraṃsād vā antasya bibhāya tad yathā punarāgrantham punarnigrantham antam badhnīyān mayūkhaṃ vāntato dhāraṇāya nihanyāt tādṛk tad yad dhārayan dhārayann iti śaṃsati saṃtatyai
saṃtatais tryahair avyavacchinnair yanti ya evaṃ vidvāṃso yanti yanti
yad vā eti ca preti ca tat saptamasyāhno rūpam
yaddhyeva prathamam ahas tad evaitat punar yat saptamam
yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyuditaḥ
yaj jātavad yad aniruktam
yat kariṣyad yat prathamasyāhno rūpam etāni vai saptamasyāhno rūpāṇi
samudrād ūrmir madhumāṁ ud ārad iti saptamasyāhna ājyam bhavaty aniruktam saptame 'hani saptamasyāhno rūpam
vāg vai samudro na vai vāk kṣīyate na samudraḥ kṣīyate tad yad etat saptamasyāhna ājyam bhavati yajñād eva tad yajñaṃ tanvate vācam eva tat punar upayanti saṃtatyai
saṃtatais tryahair avyavacchinnair yanti ya evaṃ vidvāṃso yanti
āpyante vai stomā āpyante chandāṃsi ṣaṣṭhe 'hani tad yathaivāda ājyenāvadānāni punaḥ pratyabhighārayanty ayātayāmatāyā evam evaitat stomāṃś ca chandāṃsi ca punaḥ pratyupayanty ayātayāmatāyai yad etat saptamasyāhna ājyam bhavati
tad u traiṣṭubhaṃ triṣṭupprātaḥsavana eṣa tryahaḥ
ā vāyo bhūṣa śucipā upa naḥ pra yābhir yāsi dāśvāṃsam acchā no niyudbhiḥ śatinībhir adhvaraṃ pra sotā jīro adhvareṣv asthād ye vāyava indramādanāso yā vāṃ śataṃ niyuto yāḥ sahasraṃ pra yad vām mitrāvaruṇā spūrdhann ā gomatā nāsatyā rathenā no deva śavasā yāhi śuṣmin pra vo yajñeṣu devayanto arcan pra kṣodasā dhāyasā sasra eṣeti praugam eti ca preti ca saptame 'hani saptamasyāhno rūpaṃ tad u traiṣṭubhaṃ triṣṭupprātaḥsavana eṣa tryahaḥ
ā tvā rathaṃ yathotaya idaṃ vaso sutam andha indra nedīya ed ihi praitu brahmaṇaspatir agnir netā tvaṃ soma kratubhiḥ pinvanty apaḥ pra va indrāya bṛhata iti prathamenāhnā samāna ātānaḥ saptame 'hani saptamasyāhno rūpam
kayā śubhā savayasaḥ sanīﾱā iti sūktaṃ na jāyamāno naśate na jāta iti jātavat saptame 'hani saptamasyāhno rūpam
tad u kayāśubhīyam etad vai saṃjñānaṃ saṃtani sūktaṃ yat kayāśubhīyam etena ha vā indro 'gastyo marutas te samajānata tad yat kayāśubhīyaṃ śaṃsati saṃjñātyā eva
tad v āyuṣyaṃ tad yo 'sya priyaḥ syāt kuryād evāsya kayāśubhīyam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
tyaṃ su meṣam mahayā svarvidam iti sūktam atyaṃ na vājaṃ havanasyadaṃ ratham iti rathavat saptame 'hani saptamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmāj jagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai
tvām iddhi havāmahe tvaṃ hy ehi cerava iti bṛhatpṛṣṭham bhavati saptame 'hani
yad eva ṣaṣṭhasyāhnas tat
yad vai rathaṃtaraṃ tad vairūpaṃ yad bṛhat tad vairājaṃ yad rathaṃtaraṃ tacchākvaraṃ yad bṛhat tad raivatam
tad yad bṛhatpṛṣṭham bhavati bṛhataiva tad bṛhat pratyuttabhnuvanty astomakṛntatrāya
yad rathaṃtaraṃ syāt kṛntatraṃ syāt
tasmād bṛhad eva kartavyam
yad vāvāneti dhāyyācyutā
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena
pibā sutasya rasina iti sāmapragāthaḥ pibavān saptame 'hani saptamasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
indrasya nu vīryāṇi pra vocam iti sūktam preti saptame 'hani saptamasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
abhi tyam meṣam puruhūtam ṛgmiyam iti sūktaṃ yad vāva preti tad abhīti saptame 'hani saptamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmāj jagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani saptame 'hani saptamasyāhno rūpam
abhi tvā deva savitar iti sāvitraṃ yad vāva preti tad abhīti saptame 'hani saptamasyāhno rūpam
pretāṃ yajñasya śambhuveti dyāvāpṛthivīyam preti saptame 'hani saptamasyāhno rūpam
ayaṃ devāya janmana ity ārbhavaṃ jātavat saptame 'hani saptamasyāhno rūpam
ā yāhi vanasā saheti dvipadāḥ śaṃsati dvipād vai puruṣaś catuṣpādāḥ paśavaḥ paśavaś chandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati
aibhir agne duvo gira iti vaiśvadevam eti saptame 'hani saptamasyāhno rūpam
tāny u gāyatrāṇi gāyatratṛtīyasavana eṣa tryahaḥ
vaiśvānaro ājījanad ity āgnimārutasya pratipaj jātavat saptame 'hani saptamasyāhno rūpam
pra yat vas triṣṭubham iṣam iti mārutaṃ preti saptame 'hani saptamasyāhno rūpam
jātavedase sunavāma somam iti jātavedasyācyutā
dūtaṃ vo viśvavedasam iti jātavedasyam aniruktaṃ saptame 'hani saptamasyāhno rūpam
tāny u gāyatrāni gāyatratṛtīyasavana eṣa tryahaḥ
yad vai neti na preti yat sthitaṃ tad aṣṭamasyāhno rūpam
yaddhy eva dvitīyam ahas tad evaitat punar yad aṣṭamam
yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditam
yad dvyagni yan mahadvad yad dvihūtavad yat punarvad yat kurvat
yad dvitīyasyāhno rūpam etāni vā aṣṭamasyāhno rūpāṇi
agniṃ vo devam agnibhiḥ sajoṣā ity aṣṭamasyāhna ājyam bhavati dvyagny aṣṭame 'hany aṣṭamasyāhno rūpam
tad u traiṣṭubhaṃ triṣṭupprātaḥsavana eṣa tryahaḥ
kuvid aṅga namasā ye vṛdhāsaḥ pīvoannāṁ rayivṛdhaḥ sumedhā ucchann uṣasaḥ sudinā ariprā uśantā dūtā na dabhāya gopā yāvat taras tanvo yāvad ojaḥ prati vāṃ sūra udite sūktair dhenuḥ pratnasya kāmyaṃ duhānā brahmā ṇā indropa yāhi vidvān ūrdhvo agniḥ sumatiṃ vasvo aśred uta syā naḥ sarasvatī juṣāṇeti praugam prativad antarvad dvihūtavad ūrdhvavad aṣṭame 'hany aṣṭamasyāhno rūpam
tad u traiṣṭubhaṃ triṣṭupprātaḥsavana eṣa tryahaḥ
viśvānarasya vas patim indra it somapā eka indra nedīya ed ihy uttiṣṭha brahmaṇaspate 'gnir netā tvaṃ soma kratubhiḥ pinvanty apo bṛhad indrāya gāyateti dvitīyenāhnā samāna ātāno 'ṣṭame 'hany aṣṭamasyāhno rūpam
śaṃsā mahām indraṃ yasmin viśvā iti sūktam mahadvad aṣṭame 'hany aṣṭamasyāhno rūpam
mahaś cit tvam indra yata etān iti sūktam mahadvad aṣṭame 'hany aṣṭamasyāhno rūpam
pibā somam abhi yam ugra tarda iti sūktam ūrvaṃ gavyam mahi gṛṇāna indreti mahadvad aṣṭame 'hany aṣṭamasyāhno rūpam
mahāṁ indro nṛvad ā carṣaṇiprā iti sūktam mahadvad aṣṭame 'hani aṣṭamasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
tam asya dyāvāpṛthivī sacetaseti sūktaṃ yad ait kṛṇvāno mahimānam indriyam iti mahadvad aṣṭame 'hany aṣṭamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmājjagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai
mahadvanti sūktāni śasyante mahad vā antarikṣam antarikṣasyāptyai
pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai
abhi tvā śūra nonumo 'bhi tvā pūrvapītaya iti rathaṃtaraṃ pṛṣṭhaṃ bhavaty aṣṭame 'hani
yad vāvāneti dhāyyācyutā
tvām iddhi havāmaha iti bṛhato yonim anu nivartayati bārhataṃ hy etad ahar āyatanena
ubhayaṃ śṛṇavacca na iti sāmapragātho yac cedam adya yad u ca hya āsīd iti bārhate 'hany aṣṭame 'hani aṣṭamasyāhno rūpam
tyam ū ṣu vājinaṃ devajūtam iti tārkṣyo 'cyutaḥ
apūrvyā purutamāny asmā iti sūktam mahe vīrāya tavase turāyeti mahadvad aṣṭame 'hani aṣṭamasyāhno rūpaṃ tāṃ su te kīrtim maghavan mahitveti sūktam mahadvad aṣṭame 'hani aṣṭamasyāhno rūpaṃ tvam mahāṁ indra yo ha śuṣmair iti sūktam mahadvad aṣṭame 'hani aṣṭamasyāhno rūpaṃ tvam mahāṁ indra tubhyaṃ ha kṣā iti sūktam mahadvad aṣṭame 'hany aṣṭamasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
divaś cid asya varimā vi papratha iti sūktam indraṃ na mahneti mahadvad aṣṭame 'hani aṣṭamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tacchando vahati yasmin nividdhīyate tasmājjagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai
mahadvanti sūktāni śasyante mahad vā antarikṣam antarikṣasyāptyai pañca pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai
tāni dvedhā pañcānyāni pañcānyāni daśa sampadyante sā daśinī virāﾱ annam virāﾱ annam paśavaḥ paśavaś chandomāḥ paśūnām avaruddhyai
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani aṣṭame 'hani aṣṭamasyāhno rūpam
hiraṇyapāṇim ūtaya iti sāvitram ūrdhvavad aṣṭame 'hany aṣṭamasyāhno rūpam
mahī dyauḥ pṛthivī ca na iti dyāvāpṛthivīyam mahadvad aṣṭame 'hani aṣṭamasyāhno rūpam
yuvānā pitarā punar ity ārbhavam punarvad aṣṭame 'hani aṣṭamasyāhno rūpam
imā nu kam bhuvanā sīṣadhāmeti dvipadāḥ śaṃsati dvipād vai puruṣaś catuṣpādāḥ paśavaḥ paśavaśchandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati
devānām id avo mahad iti vaiśvadevam mahadvad aṣṭame 'hany aṣṭamasyāhno rūpam
tāny u gāyatrāṇi gāyatratṛtīyasavana eṣa tryahaḥ
ṛtāvānaṃ vaiśvānaram ity āgnimārutasya pratipad agnir vaiśvānaro mahān iti mahadvad aṣṭame 'hanyaṣṭamasyāhno rūpam
krīﾱaṃ vaḥ śardho mārutam iti mārutaṃ jambhe rasasya vāvṛdha iti vṛdhanvad aṣṭame 'hany aṣṭamasyāhno rūpam
jātavedase sunavāma somam iti jātavedasyācyutā
agne mṛﾱa mahāṁ asīti jātavedasyam mahadvad aṣṭame 'hanyaṣṭamasyāhno rūpam
tāny u gāyatrāṇi gāyatratṛtīyasavana eṣa tryaha eṣa tryahaḥ
yad vai samānodarkaṃ tan navamasyāhno rūpam
yaddhyeva tṛtīyam ahas tad evaitat punar yannavamam
yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyuditaḥ
yacchucivad yat satyavad yat kṣetivad yad gatavad yad okavat
yat kṛtaṃ yat tṛtīyasyāhno rūpam etāni vai navamasyāhno rūpāṇi
aganma mahā namasā yaviṣṭham iti navamasyāhna ājyaṃ bhavati gatavan navame 'hani navamasyāhno rūpam
tad u traiṣṭubhaṃ triṣṭupprātaḥsavana eṣa tryahaḥ
pra vīrayā śucayo dadrire te te satyena manasā dīdhyānā divi kṣayantā rajasaḥ pṛthivyām ā viśvavārāśvinā gataṃ no 'yaṃ soma indra tubhyaṃ sunva ā tu pra brahmāṇo aṅgiraso nakṣanta sarasvatīṃ devayanto havanta ā no divo bṛhataḥ parvatād ā sarasvaty abhi no neṣi vasya iti praugaṃ śucivat satyavat kṣetivad gatavad okavan navame 'hani navamasyāhno rūpam
tad u traiṣṭubhaṃ triṣṭupprātaḥsavana eṣa tryahaḥ
taṃ tam id rādhase mahe traya indrasya somā indra nedīya ed ihi pra nūnam brahmaṇaspatir agnir netā tvaṃ soma kratubhiḥ pinvanty apo nakiḥ sudāso ratham iti tṛtīyenāhnā samāna ātāno navame 'hani navamasyāhno rūpam
indraḥ svāhā pibatu yasya soma iti sūktam anto vai svāhākāro 'nto navamam ahar navame 'hani navamasyāhno rūpam
gāyat sāma nabhanyaṃ yathā ver iti sūktam arcāma tad vāvṛdhānaṃ svarvad ity anto vai svar anto navamam ahar navame 'hani navamasyāhno rūpam
tiṣṭhā harī ratha ā yujyamāneti sūktam anto vai sthitam anto navamam ahar navame 'hani navamasyāhno rūpam
imā u tvā purutamasya kāror iti sūktaṃ dhiyo ratheṣṭhām ity anto vai sthitam anto navamam ahar navame 'hani navamasyāhno rūpam
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate
pra mandine pitumad arcatā vaca iti sūktaṃ samānodarkaṃ navame 'hani navamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmāj jagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai
pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai
tvām iddhi havāmahe tvaṃ hy ehi cerava iti bṛhatpṛṣṭham bhavati navame 'hani
yad vāvāneti dhāyyācyutābhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanenendra tridhātu śaraṇam iti sāmapragāthas trivān navame 'hani navamasyāhno rūpaṃ tyam ū ṣu vājinaṃ devajūtam iti tārkṣyo 'cyutaḥ
saṃ ca tve jagmur gira indra pūrvīr iti sūktaṃ gatavan navame 'hani navamasyāhno rūpam
kadā bhuvan rathakṣayāṇi brahmeti sūktaṃ kṣetivad antarūpaṃ kṣetīva vā antaṃ gatvā navame 'hani navamasyāhno rūpam
ā satyo yātu maghavāṁ ṛjīṣīti sūktaṃ satyavan navame 'hani navamasyāhno rūpam
tat ta indriyam paramam parācair iti sūktam anto vai paramam anto navamam ahar navame 'hani navamasyāhno rūpam
tad u traiṣṭubham tena pratiṣṭhitapadena savanaṃ dādhārāyatanād evaitena na pracyavate
aham bhuvaṃ vasunaḥ pūrvyas patir iti sūktam ahaṃ dhanāni saṃjayāmi śaśvata ity anto vai jitam anto navamam ahar navame 'hani navamasyāhno rūpam
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmājjagatīṣu nividaṃ dadhāti
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai pañca pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai tāni dvedhā pañcānyāni pañcānyāni daśa sampadyante sā daśinī virāﾱ annam virāﾱ annaṃ paśavaḥ paśavaś chandomāḥ paśūnām avaruddhyai
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani navame 'hani navamasyāhno rūpam
doṣo āgād iti sāvitram anto vai gatam anto navamam ahar navame 'hani navamasyāhno rūpam
pra vām mahi dyavī abhīti dyāvāpṛthivīyaṃ śucī upa praśastaya iti śucivan navame 'hani navamasyāhno rūpam
indra iṣe dadātu nas te no ratnāni dhattanety ārbhavaṃ trir ā sāptāni sunvata iti trivan navame 'hani navamasyāhno rūpam
babhrur eko viṣuṇaḥ sūnaro yuveti dvipadāḥ śaṃsati dvipād vai puruṣaś catuṣpādāḥ paśavaḥ paśavaś chandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati
ye triṃśati trayas para iti vaiśvadevaṃ trivan navame 'hani navamasyāhno rūpam
tāny u gāyatrāṇi gāyatratṛtīyasavana eṣa tryahaḥ
vaiśvānaro na ūtaya ity āgnimārutasya pratipad ā pra yātu parāvata ity anto vai parāvato 'nto navamam ahar navame 'hani navamasyāhno rūpam
maruto yasya hi kṣaya iti mārutaṃ kṣetivad antarūpaṃ kṣetīva vā antaṃ gatvā navame 'hani navamasyāhno rūpam
jātavedase sunavāma somam iti jātavedasyācyutā
prāgnaye vācam īrayeti jātavedasyaṃ samānodarkaṃ navame 'hani navamasyāhno rūpam
sa naḥ parṣad ati dviṣaḥ sa naḥ parṣad ati dviṣa iti śaṃsati bahu vā etasmin navarātre kiṃca kiṃca vāraṇaṃ kriyate śāntyā eva tad yat sa naḥ parṣad ati dviṣaḥ sa naḥ parṣad ati dviṣa iti śaṃsati sarvasmād evaināṃs tad enasaḥ pramuñcati
tāny u gāyatrāṇi gāyatratṛtīyasavana eṣa tryahaḥ
pṛṣṭhyaṃ ṣaﾱaham upayanti yathā vai mukham evam pṛṣṭhyaḥ ṣaﾱahas tad yathāntaram mukhasya jihvā tālu dantā evaṃ chandomā atha yenaiva vācaṃ vyākaroti yena svādu cāsvādu ca vijānāti tad daśamam ahaḥ
yathā vai nāsike evam pṛṣṭhyaḥ ṣaﾱahas tad yathāntaram nāsikayor evaṃ chandomā atha yenaiva gandhān vijānāti tad daśamam ahaḥ
yathā vā akṣy evam pṛṣṭhyaḥ ṣaﾱahas tad yathāntaram akṣṇaḥ kṛṣṇam evaṃ chandomā atha yaiva kanīnikā yena paśyati tad daśamam ahaḥ
yathā vai karṇa evam pṛṣṭhyaḥ ṣaﾱahas tad yathāntaraṃ karṇasyaivaṃ chandomā atha yenaiva śṛṇoti tad daśamam ahaḥ
śrīr vai daśamam ahaḥ śriyaṃ vā eta āgacchanti ye daśamam ahar āgacchanti tasmād daśamam ahar avivākyam bhavati mā śriyo 'vavādiṣmeti duravavadaṃ hi śreyasaḥ
te tataḥ sarpanti
te mārjayante
te patnīśālāṃ samprapadyante
teṣāṃ ya etām āhutiṃ vidyāt sa brūyāt samanvārabhadhvam iti sa juhuyāt
iha rameha ramadhvam iha dhṛtir iha svadhṛtir agne vāṭ svāhā vāﾱ iti
sa yad iha ramety āhāsminn evaināṃs tal loke ramayatīha ramadhvam iti yad āha prajām evaiṣu tad ramayatīha dhṛtir iha svadhṛtir iti yad āha prajāṃ caiva tad vācaṃ ca yajamāneṣu dadhāty agne vāﾱ iti rathaṃtaram svāhā vāﾱ iti bṛhat
devānāṃ vā etan mithunaṃ yad bṛhadrathaṃtare devānām eva tan mithunena mithunam avarundhate devānām mithunena mithunam prajāyante prajātyai
prajāyate prajayā paśubhir ya evaṃ veda
te tataḥ sarpanti te mārjayante ta āgnīdhraṃ samprapadyante teṣāṃ ya etām āhutiṃ vidyāt sa brūyāt samanvārabhadhvam iti sa juhuyāt
upasṛjan dharuṇam mātaraṃ dharuṇo dhayan rāyas poṣam iṣam ūrjam asmāsu dīdharat svāheti
rāyas poṣam iṣam ūrjam avarunddha ātmane ca yajamānebhyaś ca yatraivaṃ vidvān etām āhutiṃ juhoti
te tataḥ sarpanti te sadaḥ samprapadyante yathāyatham anya ṛtvijo vyutsarpanti saṃsarpanty udgātāras te sarparājñyā ṛkṣu stuvate
iyaṃ vai sarparājñīyaṃ hi sarpato rājñīyaṃ vā alomikevāgra āsīt saitam mantram apaśyad āyaṃ gauḥ pṛśnir akramīd iti tām ayam pṛśnir varṇa āviśan nānārūpo yaṃ yaṃ kāmam akāmayata yad idaṃ kiṃcauṣadhayo vanaspatayaḥ sarvāṇi rūpāṇi
pṛśnir enaṃ varṇa āviśati nānārūpo yaṃ yaṃ kāmaṃ kāmayate ya evaṃ veda
manasā prastauti manasodgāyati manasā pratiharati vācā śaṃsati
vāk ca vai manaś ca devānām mithunaṃ devānām eva tan mithunena mithunam avarundhate devānām mithunena mithunam prajāyante prajātyai prajāyate prajayā paśubhir ya evaṃ veda
atha caturhotṝn hotā vyācaṣṭe tad eva tat stutam anuśaṃsati
devānāṃ vā etad yajñiyaṃ guhyaṃ nāma yac caturhotāras tad yac caturhotṝn hotā vyācaṣṭe devānām eva tad yajñiyaṃ guhyaṃ nāma prakāśaṃ gamayati tad enam prakāśaṃ gatam prakāśam gamayati
gacchati prakāśaṃ ya evaṃ veda
yam brāhmaṇam anūcānaṃ yaśo narcched iti ha smāhāraṇyam paretya darbhastambān udgrathya dakṣiṇato brahmāṇam upaveśya caturhotṝn vyācakṣīta
devānāṃ vā etad yajñiyaṃ guhyaṃ nāma yac caturhotāras tad yac caturhotṝn vyācakṣīta devānām eva tad yajñiyaṃ guhyaṃ nāma prakāśaṃ gamayati tad enam prakāśaṃ gatam prakāśaṃ gamayati gacchati prakāśaṃ ya evaṃ veda
athaudumbarīṃ samanvārabhante
iṣam ūrjam anvārabha iti
ūrg vā annādyam udumbaraḥ
yad vai tad devā iṣam ūrjaṃ vyabhajanta tata udumbaraḥ samabhavat tasmāt sa triḥ saṃvatsarasya pacyate
tad yad audumbarīm samanvārabhanta iṣam eva tad ūrjam annādyaṃ samanvārabhante
vācaṃ yacchanti vāg vai yajño yajñam eva tad yacchanti
ahar niyacchanty ahar vai svargo lokaḥ svargam eva tal lokaṃ niyacchanti
na divā vācaṃ visṛjeran yad divā vācaṃ visṛjerann ahar bhrātṛvyāya pariśiṃṣyuḥ
na naktaṃ vācaṃ visṛjeran yan naktaṃ vācaṃ visṛjeran rātrīm bhrātṛvyāya pariśiṃṣyuḥ
samayāviṣitaḥ sūryaḥ syād atha vācaṃ visṛjeraṃs tāvantam eva tad dviṣate lokam pariśiṃṣanti
atho khalv astamita eva vācaṃ visṛjeraṃs tamobhājam eva tad dviṣantam bhrātṛvyaṃ kurvanti
āhavanīyam parītya vācaṃ visṛjeran yajño vā āhavanīyaḥ svargo loka āhavanīyo yajñenaiva tat svargeṇa lokena svargaṃ lokaṃ yanti
yad ihonam akarma yad atyarīricāma prajāpatiṃ tat pitaram apyetv iti vācaṃ visṛjante
prajāpatiṃ vai prajā anuprajāyante prajāpatir ūnātiriktayoḥ pratiṣṭhā nainān ūnaṃ nātiriktaṃ hinasti
prajāpatim evonātiriktāny abhyatyarjanti ya evaṃ vidvāṃsa etena vācaṃ visṛjante
tasmād evaṃ vidvāṃsa etenaiva vācaṃ visṛjeran
adhvaryo ity āhvayate caturhotṛṣu vadiṣyamāṇas tad āhāvasya rūpam
oṃ hotas tathā hotar ity adhvaryuḥ pratigṛṇāty avasite 'vasite daśasu padeṣu
teṣāṃ cittiḥ srug āsīt
cittam ājyam āsīt
vāg vedir āsīt
ādhītam barhir āsīt
keto agnir āsīt
vijñātam agnīd āsīt
prāṇo havir āsīt
sāmādhvaryur āsīt
vācaspatir hotāsīt
mana upavaktāsīt
te vā etaṃ graham agṛhṇata vācaspate vidhe nāman vidhema te nāma vidhes tvam asmākaṃ nāmnā dyāṃ gaccha yāṃ devāḥ prajāpatigṛhapataya ṛddhim arādhnuvaṃs tām ṛddhiṃ rātsyāmaḥ
atha prajāpates tanūr anudravati brahmodyaṃ ca
annādā cānnapatnī cānnādā tad agnir annapatnī tad ādityaḥ
bhadrā ca kalyāṇī ca bhadrā tat somaḥ kalyāṇī tat paśavaḥ
anilayā cāpabhayā cānilayā tad vāyur na hy eṣa kadācanelayaty apabhayā tan mṛtyuḥ sarvaṃ hy etasmād bībhāya
anāptā cānāpyā cānāptā tat pṛthivy anāpyā tad dyauḥ
anādhṛṣyā cāpratidhṛṣyā cānādhṛṣyā tad agnir apratidhṛṣyā tad ādityaḥ
apūrvā cābhrātṛvyā cāpūrvā tan mano 'bhrātṛvyā tat saṃvatsaraḥ
etā vāva dvādaśa prajāpates tanva eṣa kṛtsnaḥ prajāpatis tat kṛtsnam prajāpatim āpnoti daśamam ahaḥ
atha brahmodyam vadanty agnir gṛhapatir iti haika āhuḥ so 'sya lokasya gṛhapatir vāyur gṛhapatir iti haika āhuḥ so 'ntarikṣalokasya gṛhapatir asau vai gṛhapatir yo 'sau tapaty eṣa patir ṛtavo gṛhā yeṣāṃ vai gṛhapatiṃ devaṃ vidvān gṛhapatir bhavati rādhnoti sa gṛhapatī rādhnuvanti te yajamānā yeṣāṃ vā apahatapāpmānaṃ devaṃ vidvān gṛhapatir bhavaty apa sa gṛhapatiḥ pāpmānaṃ hate 'pa te yajamānāḥ pāpmānaṃ ghnate 'dhvaryo arātsmārātsma
uddharāhavanīyam ity aparāhṇa āha yad evāhnā sādhu karoti tad eva tat prāṅ uddhṛtya tadabhaye nidhatte
uddharāhavanīyam iti prātar āha yad eva rātryā sādhu karoti tad eva tat prāṅ uddhṛtya tadabhaye nidhatte
yajño vā āhavanīyaḥ svargo loka āhavanīyaḥ
yajña eva tat svarge loke svargaṃ lokaṃ nidhatte ya evaṃ veda
yo vā agnihotraṃ vaiśvadevaṃ ṣoﾱaśakalam paśuṣu pratiṣṭhitaṃ veda vaiśvadevenāgnihotreṇa ṣoﾱaśakalena paśuṣu pratiṣṭhitena rādhnoti
raudraṃ gavi sad vāyavyam upāvasṛṣṭam āśvinaṃ duhyamānaṃ saumyaṃ dugdhaṃ vāruṇam adhiśritam pauṣṇaṃ samudantam mārutaṃ viṣyandamānaṃ vaiśvadevam binduman maitraṃ śarogṛhītaṃ dyāvāpṛthivīyam udvāsitaṃ sāvitram prakrāntaṃ vaiṣṇavaṃ hriyamāṇam bārhaspatyam upasannam agneḥ pūrvāhutiḥ prajāpater uttaraindraṃ hutam
etad vā agnihotraṃ vaiśvadevaṃ ṣoﾱaśakalam paśuṣu pratiṣṭhitam
vaiśvadevenāgnihotreṇa ṣoﾱaśakalena paśuṣu pratiṣṭhitena rādhnoti ya evaṃ veda
yasyāgnihotry upāvasṛṣṭā duhyamānopaviśet kā tatra prāyaścittir iti tām abhimantrayeta
yasmād bhīṣā niṣīdasi tato no abhayaṃ kṛdhi paśūn naḥ sarvān gopāya namo rudrāya mīﾱhuṣa iti
tām utthāpayet
udasthād devy aditir āyur yajñapatāv adhāt indrāya kṛṇvatī bhāgam mitrāya varuṇāya ceti
athāsyā udapātram ūdhasi ca mukhe copagṛhṇīyād athainām brāhmaṇāya dadyāt sā tatra prāyaścittiḥ
yasyāgnihotry upāvasṛṣṭā duhyamānā vāśyeta kā tatra prāyaścittir ity aśanāyāṃ ha vā eṣā yajamānasya pratikhyāya vāśyate tām annam apy ādayecchāntyai śāntir vā annaṃ sūyavasād bhagavatī hi bhūyā iti sā tatra prāyaścittiḥ
yasyāgnihotry upāvasṛṣṭā duhyamānā spandeta kā tatra prāyaścittir iti sā yat tatra skandayet tad abhimṛśya japet
yad adya dugdham pṛthivīm asṛpta yad oṣadhīr atyasṛpad yad āpaḥ payo gṛheṣu payo aghnyāyāṃ payo vatseṣu payo astu tan mayīti
tatra yat pariśiṣṭaṃ syāt tena juhuyād yad alaṃ homāya syāt
yady u vai sarvaṃ siktaṃ syād athānyām āhūya tāṃ dugdhvā tena juhuyād ā tveva śraddhāyai hotavyaṃ sā tatra prāyaścittiḥ
sarvaṃ vā asya barhiṣyaṃ sarvam parigṛhītaṃ ya evaṃ vidvān agnihotraṃ juhoti
asau vā asyādityo yūpaḥ pṛthivī vedir oṣadhayo barhir vanaspataya idhmā āpaḥ prokṣaṇyo diśaḥ paridhayaḥ
yaddha vā asya kiṃca naśyati yan mriyate yad apājanti sarvaṃ haivainaṃ tad amuṣmiṃlloke yathā barhiṣi dattam āgacched evam āgacchati ya evaṃ vidvān agnihotraṃ juhoti
ubhayān vā eṣa devamanuṣyān viparyāsaṃ dakṣiṇā nayati sarvaṃ cedaṃ yad idaṃ kiṃca
manuṣyān vā eṣa sāyamāhutyā devebhyo dakṣiṇā nayati sarvaṃ cedaṃ yad idaṃ kiṃca ta ete pralīnā nyokasa iva śere manuṣyā devebhyo dakṣiṇā nītāḥ
devān vā eṣa prātarāhutyā manuṣyebhyo dakṣiṇā nayati sarvaṃ cedaṃ yad idaṃ kiṃca ta ete vividānā ivotpatanty ado 'haṃ kariṣye 'do 'haṃ gamiṣyāmīti vadantaḥ
yāvantaṃ ha vai sarvam idaṃ dattvā lokaṃ jayati tāvantaṃ ha lokaṃ jayati ya evaṃ vidvān agnihotraṃ juhoti
agnaye vā eṣa sāyamāhutyāśvinam upākaroti tad vāk pratigṛṇāti vāg vāg iti
agninā hāsya rātryāśvinaṃ śastam bhavati ya evaṃ vidvān agnihotraṃ juhoti
ādityāya vā eṣa prātarāhutyā mahāvratam upākaroti tat prāṇaḥ pratigṛṇāty annam annam ity ādityena hāsyāhnā mahāvrataṃ śastam bhavati ya evaṃ vidvān agnihotraṃ juhoti
tasya vā etasyāgnihotrasya sapta ca śatāni viṃśatiś ca saṃvatsare sāyamāhutayaḥ sapta co eva śatāni viṃśatiś ca saṃvatsare prātarāhutayas tāvatyo 'gner yajuṣmatya iṣṭakāḥ
saṃvatsareṇa hāsyāgninā cityeneṣṭam bhavati ya evaṃ vidvān agnihotraṃ juhoti
vṛṣaśuṣmo ha vātāvata uvāca jātūkarṇyo vaktā smo vā idaṃ devebhyo yad vai tad agnihotram ubhayedyur ahūyatānyedyur vāva tad etarhi hūyata iti
etad u hovāca kumārī gandharvagṛhītā vaktā smo vā idam pitṛbhyo yad vai tad agnihotram ubhayedyur ahūyatānyedyur vāva tad etarhi hūyata iti
etad vā agnihotram anyedyur hūyate yad astamite sāyaṃ juhoty anudite prātar athaitad agnihotram ubhayedyur hūyate yad astamite sāyaṃ juhoty udite prātaḥ
tasmād udite hotavyam
caturviṃśe ha vai saṃvatsare 'nuditahomī gāyatrīlokam āpnoti dvādaśa uditahomī sa yadā dvau saṃvatsarāv anudite juhoty atha hāsyaiko huto bhavaty atha ya udite juhoti saṃvatsareṇaiva saṃvatsaram āpnoti ya evaṃ vidvān udite juhoti tasmād udite hotavyam
eṣa ha vā ahorātrayos tejasi juhoti yo 'stamite sāyaṃ juhoty udite prātar agninā vai tejasā rātris tejasvaty ādityena tejasāhas tejasvat
ahorātrayor hāsya tejasi hutaṃ bhavati ya evaṃ vidvān udite juhoti
tasmād udite hotavyam
ete ha vai saṃvatsarasya cakre yad ahorātre tābhyām eva tat saṃvatsaram eti sa yo 'nudite juhoti yathaikataścakreṇa yāyāt tādṛk tad atha ya udite juhoti yathobhayataścakreṇa yān kṣipram adhvānaṃ samaśnuvīta tādṛk tat
tad eṣābhi yajñagāthā gīyate
bṛhadrathaṃtarābhyām idam eti yuktaṃ yad bhūtaṃ bhaviṣyac cāpi sarvaṃ tābhyām iyād agnīn ādhāya dhīro divaivānyaj juhuyān naktam anyad iti
rāthaṃtarī vai rātry ahar bārhatam agnir vai rathaṃtaram ādityo bṛhad ete ha vā enaṃ devate bradhnasya viṣṭapaṃ svargaṃ lokaṃ gamayato ya evaṃ vidvān udite juhoti tasmād udite hotavyam
tad eṣābhi yajñagāthā gīyate
yathā ha vā sthūriṇaikena yāyād akṛtvānyad upayojanāya evaṃ yanti te bahavo janāsaḥ purodayāj juhvati ye 'gnihotram iti
tāṃ vā etāṃ devatām prayatīṃ sarvam idam anupraiti yad idaṃ kiṃcaitasyai hīdaṃ devatāyā anucaraṃ sarvaṃ yad idaṃ kiṃca saiṣānucaravatī devatā
vindate ha vā anucaram bhavaty asyānucaro ya evaṃ veda
sa vā eṣa ekātithiḥ sa eṣa juhvatsu vasati
tad yad ado gāthā bhavati
anenasam enasā so 'bhiśastād enasvato vāpaharād enaḥ ekātithim apa sāyaṃ ruṇaddhi bisāni steno apa so jahāreti
eṣa ha vai sa ekātithiḥ sa eṣa juhvatsu vasaty etāṃ vāva sa devatām aparuṇaddhi yo 'lam agnihotrāya san nāgnihotraṃ juhoti tam eṣā devatāparoddhāparuṇaddhy asmāc ca lokād amuṣmāc cobhābhyāṃ yo 'lam agnihotrāya san nāgnihotraṃ juhoti
tasmād yo 'lam agnihotrāya syāj juhuyāt
tasmād āhur na sāyam atithir aparudhya iti
etaddha sma vai tad vidvān nagarī jānaśruteya uditahominam aikādaśākṣam mānutantavyam uvāca prajāyām enaṃ vijñātā smo yadi vidvān vā juhoty avidvān veti tasyo haikādaśākṣe rāṣṭram iva prajā babhūva rāṣṭram iva ha vā asya prajā bhavati ya evaṃ vidvān udite juhoti tasmād udite hotavyam
udyann u khalu vā āditya āhavanīyena raśmīn saṃdadhāti sa yo 'nudite juhoti yathā kumārāya vā vatsāya vājātāya stanam pratidadhyāt tādṛk tad atha ya udite juhoti yathā kumārāya vā vatsāya vā jātāya stanam pratidadhyāt tādṛk tat tam asmai pratidhīyamānam ubhayor lokayor annādyam anu pratidhīyate 'smāc ca lokād amuṣmāc cobhābhyām
sa yo 'nudite juhoti yathā puruṣāya vā hastine vāprayate hasta ādadhyāt tādṛk tad atha ya udite juhoti yathā puruṣāya vā hastine vā prayate hasta ādadhyāt tādṛk tat tam eṣa etenaiva hastenordhvaṃ hṛtvā svarge loka ādadhāti ya evaṃ vidvān udite juhoti tasmād udite hotavyam
udyann u khalu vā ādityaḥ sarvāṇi bhūtāni praṇayati tasmād enam prāṇa ity ācakṣate prāṇe hāsya samprati hutam bhavati ya evaṃ vidvān udite juhoti tasmād udite hotavyam
eṣa ha vai satyaṃ vadan satye juhoti yo 'stamite sāyaṃ juhoty udite prātar bhūr bhuvaḥ svar aum agnir jyotir jyotir agnir iti sāyaṃ juhoti bhūr bhuvaḥ svar auṃ sūryo jyotir jyotiḥ sūrya iti prātaḥ satyaṃ hāsya vadataḥ satye hutaṃ bhavati ya evaṃ vidvān udite juhoti tasmād udite hotavyam
tad eṣābhi yajñagāthā gīyate
prātaḥ prātar anṛtaṃ te vadanti purodayāj juhvati ye 'gnihotraṃ divā kīrtyam adivā kīrtayantaḥ sūryo jyotir na tadā jyotir eṣām iti
prajāpatir akāmayata prajāyeya bhūyān syām iti sa tapo 'tapyata sa tapas taptvemāṃllokān asṛjata pṛthivīm antarikṣaṃ divaṃ tāṃllokān abhyatapat tebhyo 'bhitaptebhyas trīṇi jyotīṃṣy ajāyantāgnir eva pṛthivyā ajāyata vāyur antarikṣād ādityo divas tāni jyotīṃṣy abhyatapat tebhyo 'bhitaptebhyas trayo vedā ajāyanta ṛgveda evāgner ajāyata yajurvedo vāyoḥ sāmaveda ādityāt tān vedān abhyatapat tebhyo 'bhitaptebhyas trīṇi śukrāṇy ajāyanta bhūr ity eva ṛgvedād ajāyata bhuva iti yajurvedāt svar iti sāmavedāt
tāni śukrāṇy abhyatapat tebhyo 'bhitaptebhyas trayo varṇā ajāyantākāra ukāro makāra iti tān ekadhā samabharat tad etad aum iti tasmād om om iti praṇauty om iti vai svargo loka om ity asau yo 'sau tapati
sa prajāpatir yajñam atanuta tam āharat tenāyajata sa ṛcaiva hautram akarod yajuṣādhvaryavaṃ sāmnodgīthaṃ yad etat trayyai vidyāyai śukraṃ tena brahmatvam akarot
sa prajāpatir yajñaṃ devebhyaḥ samprāyacchat te devā yajñam atanvata tam āharanta tenāyajanta ta ṛcaiva hautram akurvan yajuṣādhvaryavaṃ sāmnodgīthaṃ yad evaitat trayyai vidyāyai śukraṃ tena brahmatvam akurvan
te devā abruvan prajāpatiṃ yadi no yajña ṛkta ārtiḥ syād yadi yajuṣṭo yadi sāmato yady avijñātā sarvavyāpad vā kā prāyaścittir iti sa prajāpatir abravīd devān yadi vo yajña ṛkta ārtir bhavati bhūr iti gārhapatye juhavātha yadi yajuṣṭo bhuva ity āgnīdhrīye 'nvāhāryapacane vā haviryajñeṣu yadi sāmataḥ svar ity āhavanīye yady avijñātā sarvavyāpad vā bhūr bhuvaḥ svar iti sarvā anudrutyāhavanīya eva juhavātheti
etāni ha vai vedānām antaḥśleṣaṇāni yad etā vyāhṛtayas tad yathātmanātmānaṃ saṃdadhyād yathā parvaṇā parva yathā śleṣmaṇā carmaṇyaṃ vānyad vā viśliṣṭam saṃśleṣayed evam evaitābhir yajñasya viśliṣṭaṃ saṃdadhāti saiṣā sarvaprāyaścittir yad etā vyāhṛtayas tasmād eṣaiva yajñe prāyaścittiḥ kartavyā
tad āhur mahāvadāḥ yad ṛcaiva hautraṃ kriyate yajuṣādhvaryavaṃ sāmnodgīthaṃ vyārabdhā trayī vidyā bhavaty atha kena brahmatvaṃ kriyata iti trayyā vidyayeti brūyāt
ayaṃ vai yajño yo 'yaṃ pavate tasya vāk ca manaś ca vartanyau vācā ca hi manasā ca yajño vartata iyaṃ vai vāg ado manas tad vācā trayyā vidyayaikam pakṣaṃ saṃskurvanti manasaiva brahmā saṃskaroti
te haike brahmāṇa upākṛte prātaranuvāke stomabhāgāñ japitvā bhāṣamāṇā upāsate taddhaitad uvāca brāhmaṇa upākṛte prātaranuvāke brahmāṇam bhāṣamāṇaṃ dṛṣṭvārdham asya yajñasyāntaragur iti tad yathaikapāt puruṣo yann ekataścakro vā ratho vartamāno bhreṣaṃ nyety evam eva sa yajño bhreṣaṃ nyeti yajñasya bhreṣam anu yajamāno bhreṣaṃ nyeti
tasmād brahmopākṛte prātaranuvāke vācaṃyamaḥ syād opāṃśvantaryāmayor homād upākṛteṣu pavamāneṣv odṛco 'tha yāni stotrāṇi saśastrāṇy ā teṣāṃ vaṣaṭkārād vācaṃyama eva syāt tad yathobhayataḥpāt puruṣo yann ubhayataścakro vā ratho vartamāno na riṣyaty evam eva sa yajño na riṣyati yajñasyāriṣṭim anu yajamāno na riṣyati
tad āhur yad grahān me 'grahīt prācārīn ma āhutīr me 'hauṣīd ity adhvaryave dakṣiṇā nīyanta udagāsīn ma ity udgātre 'nvavocan me 'śaṃsīn me 'yākṣīn ma iti hotre kiṃ svid eva cakruṣe brahmaṇe dakṣiṇā nīyante 'kṛtvāho svid eva haratā iti
yajñasya haiṣa bhiṣag yad brahmā yajñāyaiva tad bheṣajaṃ kṛtvā harati
atho yad bhūyiṣṭhenaiva brahmaṇā chandasāṃ rasenārtvijyaṃ karoti yad brahmā tasmād brahmārdhabhāggha vā eṣa itareṣām ṛtvijām agra āsa yad brahmārdham eva brahmaṇa āsārdham itareṣām ṛtvijām
tasmād yadi yajña ṛkta ārtiḥ syād yadi yajuṣṭo yadi sāmato yady avijñātā sarvavyāpad vā brahmaṇa eva nivedayante tasmād yadi yajña ṛkta ārtir bhavati bhūr iti brahmā gārhapatye juhuyād yadi yajuṣṭo bhuva ity āgnīdhrīye 'nvāhāryapacane vā haviryajñeṣu yadi sāmataḥ svar ity āhavanīye yady avijñātā sarvavyāpad vā bhūr bhuvaḥ svar iti sarvā anudrutyāhavanīya eva juhuyāt
sa prastotopākṛte stotra āha brahman stoṣyāmaḥ praśāstar iti sa bhūr iti brahmā prātaḥsavane brūyād indravantaḥ studhvam iti bhuva iti mādhyaṃdine savane brūyād indravantaḥ studhvam iti svar iti tṛtīyasavane brūyād indravantaḥ studhvam iti bhūr bhuvaḥ svar ity ukthe vātirātre vā brūyād indravantaḥ studhvam iti
sa yad āhendravantaḥ studhvam ity aindro vai yajña indro yajñasya devatā sendram eva tad udgīthaṃ karotīndrān mā gād indravantaḥ studhvam iti evaināṃs tad āha tad āha
devā ha vai sarvacarau satraṃ niṣedus te ha pāpmānaṃ nāpajaghnire tān hovācārbudaḥ kādraveyaḥ sarpaṛṣir mantrakṛd ekā vai vo hotrākṛtā tāṃ vo 'haṃ karavāṇy atha pāpmānam apahaniṣyadhva iti te ha tathety ūcus teṣāṃ ha sma sa madhyaṃdine madhyaṃdina evopodāsarpan grāvṇo 'bhiṣṭauti
tasmān madhyaṃdine madhyaṃdina eva grāvṇo 'bhiṣṭuvanti tadanukṛti
sa ha yenopodāsarpat taddhāpy etarhy arbudodāsarpaṇī nāma prapad asti
tān ha rājā madayāṃcakāra te hocur āśīviṣo vai no rājānam avekṣate hantāsyoṣṇīṣeṇākṣyāv apinahyāmeti tatheti tasya hoṣṇīṣeṇākṣyāv apinehus tasmād uṣṇīṣam eva paryasya grāvṇo 'bhiṣṭuvanti tadanukṛti
tān ha rājā madayām eva cakāra te hocuḥ svena vai no mantreṇa grāvṇo 'bhiṣṭautīti hantāsyānyābhir ṛgbhir mantram āpṛṇacāmeti tatheti tasya hānyābhir ṛgbhir mantram āpapṛcus tato hainān na madayāṃcakāra tad yad asyānyābhir ṛgbhir mantram āpṛñcanti śāntyā eva
te ha pāpmānam apajaghnire teṣām anv apahatiṃ sarpāḥ pāpmānam apajaghnire ta ete 'pahatapāpmāno hitvā pūrvāṃ jīrṇāṃ tvacaṃ navayaiva prayanti
apa pāpmānaṃ hate ya evaṃ veda
tad āhuḥ kiyatībhir abhiṣṭuyād iti śatenety āhuḥ śatāyur vai puruṣaḥ śatavīryaḥ śatendriya āyuṣy evainaṃ tad vīrya indriye dadhāti
trayastriṃśatā vety āhus trayastriṃśato vai sa devānām pāpmano 'pāhaṃs trayastriṃśad vai tasya devā iti
aparimitābhir abhiṣṭuyād aparimito vai prajāpatiḥ prajāpater vā eṣā hotrā yad grāvastotrīyā tasyāṃ sarve kāmā avarudhyante sa yad aparimitābhir abhiṣṭauti sarveṣāṃ kāmānām avaruddhyai
sarvān kāmān avarunddhe ya evaṃ veda
tasmād aparimitābhir evābhiṣṭuyāt
tad āhuḥ katham abhiṣṭuyād ity akṣaraśaḥ caturakṣaraśaḥ pacchaḥ ardharcaśaḥ ṛkśaḥ iti tad yad ṛkśo na tad avakalpate 'tha yat paccho no eva tad avakalpate 'tha yad akṣaraśaś caturakṣaraśo vi tathā chandāṃsi lupyeran bahūni tathākṣarāṇi hīyerann ardharcaśa evābhiṣṭuyāt pratiṣṭhāyā eva
dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati tasmād ardharcaśa evābhiṣṭuyāt
tad āhur yan madhyaṃdine madhyaṃdina eva grāvṇo 'bhiṣṭauti katham asyetarayoḥ savanayor abhiṣṭutam bhavatīti yad eva gāyatrībhir abhiṣṭauti gāyatraṃ vai prātaḥsavanaṃ tena prātaḥsavane 'tha yaj jagatībhir abhiṣṭauti jāgataṃ vai tṛtīyasavanaṃ tena tṛtīyasavane
evam u hāsya madhyaṃdine madhyaṃdina eva grāvṇo 'bhiṣṭuvataḥ sarveṣu savaneṣv abhiṣṭutam bhavati ya evaṃ veda
tad āhur yad adhvaryur evānyān ṛtvijaḥ saṃpreṣyaty atha kasmād eṣa etām asampreṣitaḥ pratipadyata iti mano vai grāvastotrīyāsampreṣitaṃ vā idaṃ manas tasmād eṣa etām asampreṣitaḥ pratipadyate
vāg vai subrahmaṇyā tasyai somo rājā vatsaḥ some rājani krīte subrahmaṇyām āhvayanti yathā dhenum upahvayet tena vatsena yajamānāya sarvān kāmān duhe
sarvān hāsmai kāmān vāg duhe ya evaṃ veda
tad āhuḥ kiṃ subrahmaṇyāyai subrahmaṇyātvam iti vāg eveti brūyād vāg vai brahma ca subrahma ceti
tad āhur atha kasmād enam pumāṃsaṃ santaṃ strīm ivācakṣata iti vāgghi subrahmaṇyeti brūyāt teneti
tad āhur yad antarvedītara ṛtvija ārtvijyaṃ kurvanti bahirvedi subrahmaṇyā katham asyāntarvedy ārtvijyaṃ kṛtam bhavatīti veder vā utkaram utkiranti yad evotkare tiṣṭhann āhvayatīti brūyāt teneti
tad āhur atha kasmād utkare tiṣṭhan subrahmaṇyām āhvayatīty ṛṣayo vai satram āsata teṣāṃ yo varṣiṣṭha āsīt tam abruvan subrahmaṇyām āhvaya tvaṃ no nediṣṭhād devān hvayiṣyasīti varṣiṣṭham evainaṃ tat kurvanty atho vedim eva tat sarvām prīṇāti
tad āhuḥ kasmād asmā ṛṣabhaṃ dakṣiṇām abhyājantīti vṛṣā vā ṛṣabho yoṣā subrahmaṇyā tan mithunaṃ tasya mithunasya prajātyā iti
upāṃśu pātnīvatasyāgnīdhro yajati reto vai pātnīvata upāṃśv iva vai retasaḥ siktiḥ
nānuvaṣaṭkaroti saṃsthā vā eṣā yad anuvaṣaṭkāro nedretaḥ saṃsthāpayānīty asaṃsthitaṃ vai retasaḥ samṛddhaṃ tasmān nānuvaṣaṭkaroti
neṣṭur upastha āsīno bhakṣayati patnībhājanaṃ vai neṣṭāgniḥ patnīṣu reto dadhāti prajātyā agninaiva tat patnīṣu reto dadhāti prajātyai
prajāyate prajayā paśubhir ya evaṃ veda
dakṣiṇā anu subrahmaṇyā saṃtiṣṭhate vāg vai subrahmaṇyānnaṃ dakṣiṇānnādya eva tad vāci yajñam antataḥ pratiṣṭhāpayanti pratiṣṭhāpayanti
devā vai yajñam atanvata tāṃs tanvānān asurā abhyāyan yajñaveśasam eṣāṃ kariṣyāma iti tān dakṣiṇata upāyan yata eṣāṃ yajñasya taniṣṭham amanyanta te devāḥ pratibudhya mitrāvaruṇau dakṣiṇataḥ paryauhaṃs te mitrāvaruṇābhyām eva dakṣiṇataḥ prātaḥsavane 'surarakṣāṃsy apāghnata tathaivaitad yajamānā mitrāvaruṇābhyām eva dakṣiṇataḥ prātaḥsavane 'surarakṣāṃsy apaghnate tasmān maitrāvaruṇam maitrāvaruṇaḥ prātaḥsavane śaṃsati mitrāvaruṇābhyāṃ hi devā dakṣiṇataḥ prātaḥsavane 'surarakṣāṃsy apāghnata
te vai dakṣiṇato 'pahatā asurā madhyato yajñam prāviśaṃs te devāḥ pratibudhyendram madhyato 'dadhus ta indreṇaiva madhyataḥ prātaḥsavane 'surarakṣāṃsy apāghnata tathaivaitad yajamānā indreṇaiva madhyataḥ prātaḥsavane 'surarakṣāṃsy apaghnate tasmād aindram brāhmaṇācchaṃsī prātaḥsavane śaṃsatīndreṇa hi devā madhyataḥ prātaḥsavane 'surarakṣāṃsy apāghnata
te vai madhyato 'pahatā asurā uttarato yajñam prāviśaṃs te devāḥ pratibudhyendrāgnī uttarataḥ paryauhaṃs ta indrāgnibhyāṃ evottarataḥ prātaḥsavane 'surarakṣāṃsy apāghnata tathaivaitad yajamānā indrāgnibhyām evottarataḥ prātaḥsavane 'surarakṣāṃsy apaghnate tasmād aindrāgnam achāvākaḥ prātaḥsavane śaṃsatīndrāgnibhyāṃ hi devā uttarataḥ prātaḥsavane 'surarakṣāṃsy apāghnata
te vā uttarato 'pahatā asurāḥ purastāt paryadravan samanīkatas te devāḥ pratibudhyāgnim purastāt prātaḥsavane paryauhaṃs te 'gninaiva purastāt prātaḥsavane 'surarakṣāṃsy apāghnata tathaivaitad yajamānā agninaiva purastāt prātaḥsavane 'surarakṣāṃsy apaghnate tasmād āgneyam prātaḥsavanam
apa pāpmānaṃ hate ya evaṃ veda
te vai purastād apahatā asurāḥ paścāt parītya prāviśaṃs te devāḥ pratibudhya viśvān devān ātmānaṃ paścāt tṛtīyasavane paryauhaṃs te viśvair eva devair ātmabhiḥ paścāt tṛtīyasavane 'surarakṣāṃsy apāghnata tathaivaitad yajamānā viśvair eva devair ātmabhiḥ paścāt tṛtīyasavane 'surarakṣāṃsy apaghnate tasmād vaiśvadevaṃ tṛtīyasavanam
apa pāpmānaṃ hate ya evaṃ veda
te vai devā asurān evam apāghnata sarvasmād eva yajñāt tato vai devā abhavan parāsurāḥ
bhavaty ātmanā parāsya dviṣan pāpmā bhrātṛvyo bhavati ya evaṃ veda
te devā evaṃ kﾱptena yajñenāpāsurān pāpmānam aghnatājayan svargaṃ lokam
apa ha vai dviṣantam pāpmānam bhrātṛvyaṃ hate jayati svargaṃ lokaṃ ya evaṃ veda yaś caivaṃ vidvān savanāni kalpayati
stotriyaṃ stotriyasyānurūpaṃ kurvanti prātaḥsavane 'har eva tad ahno 'nurūpaṃ kurvanty avareṇaiva tad ahnā param ahar abhyārabhante
atha tathā na madhyaṃdine śrīr vai pṛṣṭhāni tāni tasmai na tasthānāni yat stotriyaṃ stotriyasyānurūpaṃ kuryuḥ
tayaiva vibhaktyā tṛtīyasavane na stotriyaṃ stotriyasyānurūpaṃ kurvanti
athāta ārambhaṇīyā eva
ṛjunītī no varuṇa iti maitrāvaruṇasya mitro nayatu vidvān iti praṇetā vā eṣa hotrakāṇāṃ yan maitrāvaruṇas tasmād eṣā praṇetṛmatī bhavati
indraṃ vo viśvatas parīti brāhmaṇācchaṃsino havāmahe janebhya itīndram evaitayāhar ahar nihvayante
na haiṣāṃ vihave 'nya indraṃ vṛṅkte yatraivaṃ vidvān brāhmaṇācchaṃsy etām ahar ahaḥ śaṃsati
yat soma ā sute nara ity achāvākasyendrāgnī ajohavur itīndrāgnī evaitayāhar ahar nihvayante na haiṣāṃ vihave 'nya indrāgnī vṛṅkte yatraivaṃ vidvān achāvāka etām ahar ahaḥ śaṃsati
tā vā etāḥ svargasya lokasya nāvaḥ sampāriṇyaḥ svargam evaitābhir lokam abhisaṃtaranti
athātaḥ paridhānīyā eva
te syāma deva varuṇeti maitrāvaruṇasyeṣaṃ svaś ca dhīmahīty ayaṃ vai loka iṣam ity asau lokaḥ svar ity ubhāv evaitayā lokāv ārabhante
vy antarikṣam atirad iti brāhmaṇācchaṃsino vivattṛcaṃ svargam evaibhya etayā lokaṃ vivṛṇoti
made somasya rocanā indro yad abhinad valamiti
siṣāsavo vā ete yad dīkṣitās tasmād eṣā valavatī bhavati
ud gā ājad aṅgirobhya āviṣkṛṇvan guhā satīḥ arvāñcaṃ nunude valam iti sanim evaibhya etayāvarunddhe
indreṇa rocanā diva iti svargo vai loka indreṇa rocanā divaḥ
dṛﾱhāni dṛṃhitāni ca sthirāṇi na parāṇuda iti
svarga evaitayā loke 'harahaḥ pratitiṣṭhanto yanti
āhaṃ sarasvatīvator ity achāvākasya vāg vai sarasvatī vāgvator iti haitad āhendrāgnyor avo vṛṇa ity etaddha vā indrāgnyoḥ priyaṃ dhāma yad vāg iti priyeṇaivainau tad dhāmnā samardhayati
priyeṇa dhāmnā samṛdhyate ya evaṃ veda
ubhayyaḥ paridhānīyā bhavanti hotrakāṇām prātaḥsavane ca mādhyaṃdine cāhīnāś caikāhikāś ca
tata aikāhikābhir eva maitrāvaruṇaḥ paridadhāti tenāsmāllokānna pracyavate
ahīnābhir achāvākaḥ svargasya lokasyāptyā
ubhayībhir brāhmaṇācchaṃsī teno sa ubhau vyanvārabhamāṇa etīmaṃ cāmuṃ ca lokam atho maitrāvaruṇaṃ cāchāvākaṃ cātho ahīnaṃ caikāham cātho saṃvatsaraṃ cāgniṣṭomaṃ caivam u sa ubhau vyanvārabhamāṇa eti
atha tata aikāhikā eva tṛtīyasavane hotrakāṇām paridhānīyā bhavanti pratiṣṭhā vā ekāhaḥ pratiṣṭhāyām eva tad yajñam antataḥ pratiṣṭhāpayanti
anavānam prātaḥsavane yajet
ekāṃ dve na stomam atiśaṃset tad yathābhiheṣate pipāsate kṣipram prayacchet tādṛk tad atho kṣipraṃ devebhyo 'nnādyaṃ somapītham prayacchānīti kṣipraṃ hāsmiṃlloke pratitiṣṭhati
aparimitābhir uttarayoḥ savanayor aparimito vai svargo lokaḥ svargasya lokasyāptyai
kāmaṃ taddhotā śaṃsed yaddhotrakāḥ pūrvedyuḥ śaṃseyur yad vā hotā taddhotrakāḥ prāṇo vai hotāṅgāni hotrakāḥ samāno vā ayam prāṇo 'ṅgāny anusaṃcarati tasmāt tat kāmaṃ hotā śaṃsed yaddhotrakāḥ pūrvedyuḥ śaṃseyur yad vā hotā taddhotrakāḥ
sūktāntair hotā paridadhad ety atha samānya eva tṛtīyasavane hotrakāṇām paridhānīyā bhavanty ātmā vai hotāṅgāni hotrakāḥ samānā vā ime 'ṅgānām antās tasmāt samānya eva tṛtīyasavane hotrakāṇām paridhānīyā bhavanti bhavanti
ā tvā vahantu haraya iti prātaḥsavana unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhāḥ
aindrīr anvāhaindro vai yajñaḥ
gāyatrīr anvāha gāyatraṃ vai prātaḥsavanam
nava nyūnāḥ prātaḥsavane 'nvāha nyūne vai retaḥ sicyate
daśa madhyaṃdine 'nvāha nyūne vai retaḥ siktam madhyaṃ striyai prāpya sthaviṣṭham bhavati
nava nyūnās tṛtīyasavane 'nvāha nyūnād vai prajāḥ prajāyante
tad yad etāni kevalasūktāny anvāha yajamānam eva tad garbham bhūtam prajanayati yajñād devayonyai
te haike sapta saptānvāhuḥ sapta prātaḥsavane sapta mādhyaṃdine sapta tṛtīyasavane yāvatyo vai puronuvākyās tāvatyo yājyāḥ sapta vai prāñco yajanti sapta vaṣaṭkurvanti tāsām etāḥ puronuvākyā iti vadantaḥ
tat tathā na kuryād yajamānasya ha te reto vilumpanty atho yajamānam eva yajamāno hi sūktam
navabhir vā etam maitrāvaruṇo 'smāl lokād antarikṣalokam abhi pravahati daśabhir antarikṣalokād amuṃ lokam abhy antarikṣaloko hi jyeṣṭho navabhir amuṣmāl lokāt svargaṃ lokam abhi
na ha vai te yajamānaṃ svargaṃ lokam abhi voﾱhum arhanti ye sapta saptānvāhuḥ
tasmāt kevalaśa eva sūktāny anubrūyāt
athāha yad aindro vai yajño 'tha kasmād dvāveva prātaḥsavane prasthitānām pratyakṣād aindrībhyāṃ yajato hotā caiva brāhmaṇācchaṃsī cedaṃ te somyam madhviti hotā yajatīndra tvā vṛṣabhaṃ vayaṃ iti brāhmaṇācchaṃsī nānādevatyābhir itare kathaṃ teṣām aindryo bhavantīti
mitraṃ vayaṃ havāmaha iti maitrāvaruṇo yajati varuṇaṃ somapītaya iti yad vai kiṃca pītavat padaṃ tad aindraṃ rūpaṃ tenendram prīṇāti
maruto yasya hi kṣaya iti potā yajati sa sugopātamo jana itīndro vai gopās tad aindraṃ rūpaṃ tenendram prīṇāti
agne patnīr ihā vaheti neṣṭā yajati tvaṣṭāraṃ somapītaya itīndro vai tvaṣṭā tad aindraṃ rūpaṃ tenendram prīṇāti
ukṣānnāya vaśānnāyety āgnīdhro yajati somapṛṣṭhāya vedhasa itīndro vai vedhās tad aindraṃ rūpaṃ tenendram prīṇāti
prātaryāvabhir ā gataṃ devebhir jenyāvasū indrāgnī somapītaya iti svayaṃ samṛddhāchāvākasya
evam u haitā aindryo bhavanti
yan nānādevatyās tenānyā devatāḥ prīṇāti
yad u gāyatryas tenāgneyyaḥ
etad u haitābhis trayam upāpnoti
asāvi devaṃ goṛjīkam andha iti madhyaṃdina unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhāḥ
aindrīr anvāhaindro vai yajñas triṣṭubho 'nvāha traiṣṭubham vai mādhyaṃdinaṃ savanam
tad āhur yat tṛtīyasavanasyaiva rūpam madvad atha kasmān madhyaṃdine madvatīr anu cāha yajanti cābhir iti
mādyantīva vai madhyaṃdine devatāḥ sam eva tṛtīyasavane mādayante tasmān madhyaṃdine madvatīr anu cāha yajanti cābhiḥ
te vai khalu sarva eva mādhyaṃdine prasthitānām pratyakṣād aindrībhir yajanti
abhitṛṇṇavatībhir eke
pibā somam abhi yam ugra tarda iti hotā yajati
sa īṃ pāhi ya ṛjīṣī tarutra iti maitrāvaruṇo yajati
evā pāhi pratnathā mandatu tveti brāhmaṇācchaṃsī yajati
arvāṅ ehi somakāmaṃ tvāhur iti potā yajati
tavāyaṃ somastvam ehy arvāṅ iti neṣṭā yajati
indrāya somāḥ pradivo vidānā ity achāvāko yajati
āpūrṇo asya kalaśaḥ svāhety āgnīdhro yajati
tāsām etā abhitṛṇṇavatyo bhavantīndro vai prātaḥsavane na vyajayata sa etābhir eva mādhyaṃdinaṃ savanam abhyatṛṇad yad abhyatṛṇat tasmād etā abhitṛṇṇavatyo bhavanti
ihopa yāta śavaso napāta iti tṛtīyasavana unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhās tā aindrārbhavyo bhavanti
tad āhur yan nārbhavīṣu stuvate 'tha kasmād ārbhavaḥ pavamāna ity ācakṣata iti
prajāpatir vai pitarbhūn martyān sato 'martyān kṛtvā tṛtīyasavana ābhajat tasmān nārbhavīṣu stuvate 'thārbhavaḥ pavamāna ity ācakṣate
athāha yad yathāchandasam pūrvayoḥ savanayor anvāha gāyatrīḥ prātaḥsavane triṣṭubho mādhyaṃdine 'tha kasmāj jāgate sati tṛtīyasavane triṣṭubho 'nvāheti
dhītarasaṃ vai tṛtīyasavanam athaitad adhītarasaṃ śukriyaṃ chando yat triṣṭup savanasya sarasatāyā iti brūyād atho indraṃ evaitat savane 'nvābhajatīti
athāha yad aindrārbhavaṃ vai tṛtīyasavanam atha kasmād eṣa eva tṛtīyasavane prasthitānām pratyakṣād aindrārbhavyā yajatīndra ṛbhubhir vājavadbhiḥ samukṣitam iti hotaiva nānādevatyābhir itare kathaṃ teṣām aindrārbhavyo bhavantīti
indrāvaruṇā sutapāv imaṃ sutam iti maitrāvaruṇo yajati yuvo ratho adhvaraṃ devavītaya iti bahūni vāha tad ṛbhūṇām rūpam
indraś ca somam pibatam bṛhaspata iti brāhmaṇācchaṃsī yajaty ā vāṃ viśantv indavaḥ svābhuva iti bahūni vāha tad ṛbhūṇāṃ rūpam
ā vo vahantu saptayo raghuṣyada iti potā yajati raghupatvānaḥ pra jigāta bāhubhir iti bahūni vāha tad ṛbhūṇāṃ rūpam
ameva naḥ suhavā ā hi gantaneti neṣṭā yajati gantaneti bahūni vāha tad ṛbhūṇāṃ rūpam
indrāviṣṇū pibatam madhvo asyety achāvāko yajaty ā vām andhāṃsi madirāṇy agmann iti bahūni vāha tad ṛbhūṇāṃ rūpam
imaṃ stomam arhate jātavedasa ity āgnīdhro yajati ratham iva saṃ mahemā manīṣayeti bahūni vāha tad ṛbhūṇāṃ rūpam
evam u haitā aindrārbhavyo bhavanti
yan nānādevatyās tenānyā devatāḥ prīṇāti
yad u jagatprāsāhā jāgataṃ vai tṛtīyasavanaṃ tṛtīyasavanasyaiva samṛddhyai
athāha yad ukthinyo 'nyā hotrā anukthā anyāḥ katham asyaitā ukthinyaḥ sarvāḥ samāḥ samṛddhā bhavantīti
yad evaināḥ saṃpragīrya hotrā ity ācakṣate tena samāḥ
yad ukthinyo 'nyā hotrā anukthā anyās teno viṣamāḥ
evam u hāsyaitā ukthinyaḥ sarvāḥ samāḥ samṛddhā bhavanti
athāha śaṃsanti prātaḥsavane śaṃsanti mādhyaṃdine hotrakāḥ katham eṣāṃ tṛtīyasavane śastam bhavatīti
yad eva mādhyaṃdine dve dve sūkte śaṃsantīti brūyāt teneti
athāha yad dvyuktho hotā kathaṃ hotrakā dvyukthā bhavantīti
yad eva dvidevatyābhir yajantīti brūyāt teneti
athāha yad etās tisra ukthinyo hotrāḥ katham itarā ukthinyo bhavantīti
ājyam evāgnīdhrīyāyā uktham marutvatīyam potrīyāyai vaiśvadevaṃ neṣṭrīyāyai tā vā etā hotrā evaṃnyaṅgā eva bhavanti
athāha yad ekapraiṣā anye hotrakā atha kasmād dvipraiṣaḥ potā dvipraiṣo neṣṭeti
yatra adaḥ gāyatrī suparṇaḥ bhūtvā somam āharat tat etāsām hotrāṇām indraḥ ukthāni parilupya hotre pradadau
athāha yaddhotā yakṣaddhotā yakṣad iti maitrāvaruṇo hotre preṣyaty atha kasmād ahotṛbhyaḥ sadbhyo hotrāśaṃsibhyo hotā yakṣaddhotā yakṣad iti preṣyatīti
prāṇo vai hotā prāṇaḥ sarva ṛtvijaḥ prāṇo yakṣat prāṇo yakṣad ity eva tad āha
athāhāsty udgātṝṇām praiṣaḥ nāṁ iti astīti brūyād yad evaitat praśāstā japaṃ japitvā studhvam ity āha sa eṣām praiṣaḥ
athāhāsty achāvākasya pravarāḥ nāṁ iti astīti brūyād yad evainam adhvaryur āhāchāvāka vadasva yat te vādyam ity eṣo 'sya pravaraḥ
athāha yad aindrāvaruṇam maitrāvaruṇas tṛtīyasavane śaṃsaty atha kasmād asyāgneyau stotriyānurūpau bhavata ity agninā vai mukhena devā asurān ukthebhyo nirjaghnus tasmād asyāgneyau stotriyānurūpau bhavataḥ
athāha yad aindrābārhaspatyam brāhmaṇācchaṃsī tṛtīyasavane śaṃsaty aindrāvaiṣṇavam achāvākaḥ katham enayor aindrāḥ stotriyānurūpā bhavantītīndro ha sma vā asurān ukthebhyaḥ prajigāya so 'bravīt kaś cāhaṃ cety ahaṃ cāhaṃ ceti ha sma devatā anvavayanti sa yad indraḥ pūrvaḥ prajigāya tasmād enayor aindrāḥ stotriyānurūpā bhavanti yad v ahaṃ cāhaṃ ceti ha sma devatā anvavayus tasmān nānādevatyāni śaṃsataḥ
athāha yad vaiśvadevaṃ vai tṛtīyasavanam atha kasmād etāny aindrāṇi jāgatāni sūktāni tṛtīyasavana ārambhaṇīyāni śasyanta itīndram evaitair ārabhya yantīti brūyād atho yaj jāgataṃ vai tṛtīyasavanaṃ taj jagatkāmyaiva tad yat kiṃcāta ūrdhvaṃ chandaḥ śasyate taddha sarvaṃ jāgatam bhavaty etāni ced aindrāṇi jāgatāni sūktāni tṛtīyasavana ārambhaṇīyāni śasyante
atha traiṣṭubham achāvāko 'ntataḥ śaṃsati saṃ vāṃ karmaṇeti yad eva panāyyaṃ karma tad etad abhivadati
sam iṣety annaṃ vā iṣo 'nnādyasyāvaruddhyai
ariṣṭair naḥ pathibhiḥ pārayanteti svastitāyā evaitad aharahaḥ śaṃsati
athāha yaj jāgataṃ vai tṛtīyasavanam atha kasmād eṣāṃ triṣṭubhaḥ paridhānīyā bhavantīti vīryaṃ vai triṣṭub vīrya eva tad antataḥ pratitiṣṭhanto yanti
iyam indraṃ varuṇam aṣṭa me gīr iti maitrāvaruṇasya bṛhaspatir naḥ pari pātu paścād iti brāhmaṇācchaṃsina ubhā jigyathur ity achāvākasya
ubhau hi tau jigyatuḥ
na parā jayethe na parā jigya iti
na hi tayoḥ kataraś cana parājigye
indraś ca viṣṇo yad apaspṛdhethāṃ tredhā sahasraṃ vi tad airayethām iti
indraś ca ha vai viṣṇuś cāsurair yuyudhāte tān ha sma jitvocatuḥ kalpāmahā iti te ha tathety asurā ūcuḥ so 'bravīd indro yāvad evāyaṃ viṣṇus trir vikramate tāvad asmākam atha yuṣmākam itarad iti sa imāṃllokān vicakrame 'tho vedān atho vācaṃ tad āhuḥ kiṃ tat sahasram itīme lokā ime vedā atho vāg iti brūyāt
airayethām airayethām ity achāvāka ukthye 'bhyasyati sa hi tatrāntyo bhavati
agniṣṭome hotātirātre ca sa hi tatrāntyo bhavati
abhyasyet ṣoﾱaśini nābhyasyait iti abhyasyed ity āhuḥ katham anyeṣv ahaḥsv abhyasyati katham atra nābhyasyed iti tasmād abhyasyet
athāha yan nārāśaṃsaṃ vai tṛtīyasavanam atha kasmād achāvāko 'ntataḥ śilpeṣv anārāśaṃsīḥ śaṃsatīti
vikṛtir vai nārāśaṃsaṃ kim iva ca vai kim ivaca reto vikriyate tat tadā vikṛtam prajātam bhavaty athaitan mṛdv iva chandaḥ śithiraṃ yan nārāśaṃsam athaiṣo 'ntyo yad achāvākas tad dṛﾱhatāyai dṛﾱhe pratiṣṭhāsyāma iti
tasmād achāvāko 'ntataḥ śilpeṣv anārāśaṃsīḥ śaṃsati dṛﾱhatāyai dṛﾱhe pratiṣṭhāsyāma iti dṛﾱhe pratiṣṭhāsyāma iti
yaḥ śvaḥstotriyas tam anurūpaṃ kurvanti prātaḥsavane 'hīnasaṃtatyai
yathā vā ekāhaḥ suta evam ahīnas tad yathaikāhasya sutasya savanāni saṃtiṣṭhamānāni yanty evam evāhīnasyāhāni saṃtiṣṭhamānāni yanti tad yacchvaḥstotriyam anurūpaṃ kurvanti prātaḥsavane 'hīnasaṃtatyā ahīnameva tat saṃtanvanti
te vai devāś ca ṛṣayaś cādriyanta samānena yajñaṃ saṃtanavāmeti ta etat samānaṃ yajñasyāpaśyan samānān pragāthān samānīḥ pratipadaḥ samānāni sūktāni
okaḥsārī vā indro yatra vā indraḥ pūrvaṃ gacchaty aiva tatrāparaṃ gacchati yajñasyaiva sendratāyai
tān vā etān sampātān viśvāmitraḥ prathamam apaśyat tān viśvāmitreṇa dṛṣṭān vāmadevo 'sṛjataiva tvām indra vajrinn atra yan na indro jujuṣe yacca vaṣṭi kathā mahām avṛdhat kasya hotur iti tān kṣipraṃ samapatad yat kṣipraṃ samapatat tat sampātānāṃ sampātatvam
sa hekṣāṃcakre viśvāmitro yān vā ahaṃ sampātān apaśyaṃ tān vāmadevo 'sṛṣṭa kāni nv ahaṃ sūktāni sampātāṃs tatpratimān sṛjeyeti sa etāni sūktāni sampātāṃs tatpratimān asṛjata sadyo ha jāto vṛṣabhaḥ kanīna indraḥ pūrbhid ātirad dāsam arkair imām ū ṣu prabhṛtiṃ sātaye dhā icchanti tvā somyāsaḥ sakhāyaḥ śāsad vahnir duhitur naptyaṃ gād abhi taṣṭeva dīdhayā manīṣām iti
ya eka iddhavyaś carṣaṇīnām iti bharadvājo yas tigmaśṛṅgo vṛṣabho na bhīma ud u brahmāṇy airata śravasyeti vasiṣṭho 'smā id u pra tavase turāyeti nodhāḥ
ta ete prātaḥsavane ṣaﾱahastotriyāñchastvā mādhyaṃdine 'hīnasūktāni śaṃsanti
tāny etāny ahīnasūktāny ā satyo yātu maghavān ṛjīṣīti satyavan maitrāvaruṇo 'smā id u pra tavase turāyendrāya brahmāṇi rātatamā indra brahmāṇi gotamāso akrann iti brahmaṇvad brāhmaṇācchaṃsī śāsad vahnir janayanta vahnim iti vahnivad achāvākaḥ
tad āhuḥ kasmād achāvāko vahnivad etat sūktam ubhayatra śaṃsati parāñciṣu caivāhaḥsv abhyāvartiṣu ceti
vīryavān vā eṣa bahvṛco vahnivad etat sūktaṃ vahati ha vai vahnir dhuro yāsu yujyate tasmād achāvāko vahnivad etat sūktam ubhayatra śaṃsati parāñciṣu caivāhaḥsv abhyāvartiṣu ca
tāni pañcasv ahaḥsu bhavanti caturviṃśe 'bhijiti viṣuvati viśvajiti mahāvrate 'hīnāni ha vā etāny ahāni na hy eṣu kiṃcana hīyate parāñcīni ha vā etāny ahāny anabhyāvartīni tasmād enāny eteṣv ahaḥsu śaṃsanti
yad enāni śaṃsanty ahīnān svargāṃllokān sarvarūpān sarvasamṛddhān avāpnavāmeti
yad evaināni śaṃsantīndram evaitair nihvayante yatharṣabhaṃ vāśitāyai
yad v evaināni śaṃsanty ahīnasya saṃtatyā ahīnam eva tat saṃtanvanti
tato vā etāṃs trīn sampātān maitrāvaruṇo viparyāsam ekaikam ahar ahaḥ śaṃsati
evā tvām indra vajrinn atreti prathame 'hani yan na indro jujuṣe yac ca vaṣṭīti dvitīye kathā mahām avṛdhat kasya hotur iti tṛtīye
trīn eva sampātān brāhmaṇācchaṃsī viparyāsam ekaikam ahar ahaḥ śaṃsatīndraḥ pūrbhid ātirad dāsam arkair iti prathame 'hani ya eka iddhavyaś carṣaṇīnām iti dvitīye yas tigmaśṛṅgo vṛṣabho na bhīma iti tṛtīye
trīn eva sampātān achāvāko viparyāsam ekaikam ahar ahaḥ śaṃsatīmām ū ṣu prabhṛtiṃ sātaye dhā iti prathame 'hanīcchanti tvā somyāsaḥ sakhāya iti dvitīye śāsad vahnir duhitur naptyaṃ gād iti tṛtīye
tāni vā etāni nava
trīṇi cāhar ahaḥ śasyāni
tāni dvādaśa sampadyante dvādaśa vai māsāḥ saṃvatsaraḥ saṃvatsaraḥ prajāpatiḥ prajāpatir yajñas tat saṃvatsaram prajāpatiṃ yajñam āpnuvanti tat saṃvatsare prajāpatau yajñe 'har ahaḥ pratitiṣṭhanto yanti
tāny antareṇāvāpam āvaperan
anyūṅkhyā virājo vaimadīś caturthe 'hani paṅktīḥ pañcame pārucchepīḥ ṣaṣṭhe
atha yāny ahāni mahāstomāni syuḥ ko adya naryo devakāma iti maitrāvaruṇa āvapeta vane na vā yo ny adhāyi cākann iti brāhmaṇācchaṃsy ā yāhy arvāṅ upa vandhureṣṭhā ity achāvākaḥ
etāni vā āvapanāny etair vā āvapanair devāḥ svargam lokam ajayann etair ṛṣayas tathaivaitad yajamānā etair āvapanaiḥ svargaṃ lokaṃ jayanti
sadyo ha jāto vṛṣabhaḥ kanīna iti maitrāvaruṇaḥ purastāt sūktānām ahar ahaḥ śaṃsati
tad etat sūktaṃ svargyam etena vai sūktena devāḥ svargaṃ lokam ajayann etena ṛṣayas tathaivaitad yajamānā etena sūktena svargaṃ lokaṃ jayanti
tad u vaiśvāmitraṃ viśvasya ha vai mitraṃ viśvāmitra āsa
viśvaṃ hāsmai mitram bhavati ya evaṃ veda yeṣāṃ caivaṃ vidvān etan maitrāvaruṇaḥ purastāt sūktānām ahar ahaḥ śaṃsati
tad ṛṣabhavat paśumad bhavati paśūnām avaruddhyai
tat pañcarcam bhavati pañcapadā paṅktiḥ paṅktir vā annam annādyasyāvaruddhyai
ud u brahmāṇy airata śravasyeti brāhmaṇācchaṃsī brahmaṇvat samṛddhaṃ sūktam ahar ahaḥ śaṃsati
tad etat sūktaṃ svargyam etena vai sūktena devāḥ svargaṃ lokam ajayann etena ṛṣayas tathaivaitad yajamānā etena sūktena svargaṃ lokaṃ jayanti
tad u vāsiṣṭham etena vai vasiṣṭha indrasya priyaṃ dhāmopāgacchat sa paramaṃ lokam ajayat
upendrasya priyaṃ lokaṃ gacchati jayati paramaṃ lokaṃ ya evaṃ veda
tad vai ṣaﾱṛcaṃ ṣaḍ vā ṛtava ṛtūnām āptyai
tad upariṣṭāt sampātānāṃ śaṃsaty āptvaiva tat svargaṃ lokaṃ yajamānā asmiṃlloke pratitiṣṭhanti
abhi taṣṭeva dīdhayā manīṣām ity achāvāko 'har ahaḥ śaṃsaty abhivat tatyai rūpam
abhi priyāṇi marmṛśat parāṇīti yāny eva parāṇy ahāni tāni priyāṇi tāny eva tad abhimarmṛśato yanty abhyārabhamāṇāḥ paro vā asmāl lokāt svargo lokas tam eva tad abhivadati
kavīṃr icchāmi saṃdṛśe sumedhā iti
ye vai te na ṛṣayaḥ pūrve pretās te vai kavayas tān eva tad abhyativadati
tad u vaiśvāmitraṃ viśvasya ha vai mitraṃ viśvāmitra āsa viśvaṃ hāsmai mitram bhavati ya evaṃ veda
tad aniruktam prājāpatyaṃ śaṃsaty anirukto vai prajāpatiḥ prajāpater āptyai
sakṛd indraṃ nirāha tenaindrād rūpān na pracyavate
tad vai daśarcaṃ daśākṣarā virāﾱ annaṃ virāﾱ annādyasyāvaruddhyai
yad eva daśarcaṃ daśa vai prāṇāḥ prāṇān eva tad āpnuvanti prāṇān ātman dadhate
tad upariṣṭāt sampātānāṃ śaṃsaty āptvaiva tat svargaṃ lokaṃ yajamānā asmiṃlloke pratitiṣṭhanti
kas tam indra tvāvasuṃ kan navyo atasīnāṃ kad ū nv asyākṛtam iti kadvantaḥ pragāthā ārambhaṇīyā ahar ahaḥ śasyante
ko vai prajāpatiḥ prajāpater āptyai
yad eva kadvantaḥ annaṃ vai kam annādyasyāvaruddhyai
yad v eva kadvantaḥ ahar ahar vā ete śāntāny ahīnasūktāny upayuñjānā yanti tāni kadvadbhiḥ pragāthaiḥ śamayanti tāny ebhyaḥ śāntāni kam bhavanti tāny enāñchāntāni svargaṃ lokam abhi vahanti
triṣṭubhaḥ sūktapratipadaḥ śaṃseyuḥ
tā haike purastāt pragāthānāṃ śaṃsanti dhāyyā iti vadantaḥ
tat tathā na kuryāt
kṣatraṃ vai hotā viśo hotrāśaṃsinaḥ kṣatrāyaiva tad viśam pratyudyāminīṃ kuryuḥ pāpavasyasam
triṣṭubho ma imāḥ sūktapratipada ity eva vidyāt
tad yathā samudram praplaverann evaṃ haiva te praplavante ye saṃvatsaraṃ vā dvādaśāhaṃ vāsate tad yathā sairāvatīṃ nāvam pārakāmāḥ samāroheyur evam evaitās triṣṭubhaḥ samārohanti
na ha vā etac chando gamayitvā svargaṃ lokam upāvartate vīryavattamaṃ hi
tābhyo na vyāhvayīta samānaṃ hi chando 'tho ned dhāyyāḥ karavāṇīti
yad enāḥ śaṃsanti prajñātābhiḥ sūktapratipadbhiḥ sūktāni samārohāmeti
yad evaināḥ śaṃsantīndram evaitābhir nihvayante yatharṣabhaṃ vāśitāyai yad v evaināḥ śaṃsanty ahīnasya saṃtatyā ahīnam eva tat saṃtanvanti
apa prāca indra viśvāṁ amitrān iti maitrāvaruṇaḥ purastāt sūktānām ahar ahaḥ śaṃsati
apāpāco abhibhūte nudasva apodīco apa śūrādharāca urau yathā tava śarman mademeti
abhayasya rūpam abhayam iva hi yann icchati
brahmaṇā te brahmayujā yunajmīti brāhmaṇācchaṃsy ahar ahaḥ śaṃsati yunajmīti yuktavatī yukta iva hy ahīno 'hīnasya rūpam
uruṃ no lokam anu neṣi vidvān ity achāvāko 'harahaḥ śaṃsaty anu neṣīty etīva hy ahīno 'hīnasya rūpam
neṣīti sattrāyaṇarūpam
tā vā etā ahar ahaḥ śasyante
samānībhiḥ paridadhyuḥ
okaḥsārī haiṣām indro yajñam bhavatī3ṃ yatharṣabho vāśitāṃ yathā vā gauḥ prajñātaṃ goṣṭham evaṃ haiṣām indro yajñam aiva gacchati
na śunaṃhuvīyayāhīnasya paridadhyāt kṣatriyo ha rāṣṭrāccyavate yo haiva paro bhavati tam abhihvayati
athāto 'hīnasya yuktiś ca vimuktiś ca
vy antarikṣam atirad ity ahīnaṃ yuṅkta eved indram iti vimuñcati
āhaṃ sarasvatīvator nūnaṃ sā ta ity ahīnaṃ yuṅkte
te syāma deva varuṇa nū ṣṭuta iti vimuñcati
eṣa ha vā ahīnaṃ tantum arhati ya enaṃ yoktuṃ ca vimoktuṃ ca veda
tad yac caturviṃśe 'han yujyante sā yuktir atha yat purastād udayanīyasyātirātrasya vimucyante sa vimuktiḥ
tad yac caturviṃśe 'hann aikāhikābhiḥ paridadhyur atrāhaiva yajñaṃ saṃsthāpayeyur nāhīnakarma kuryur atha yad ahīnaparidhānīyābhiḥ paridadhyur yathā śrānto 'vimucyamāna utkṛtyetaivaṃ yajamānā utkṛtyerann ubhayībhiḥ paridadhyuḥ
tad yathā dīrghādhva upavimokaṃ yāyāt tādṛk tat
saṃtato haiṣāṃ yajño bhavatīṃ vy ū muñcante
ekāṃ dve na dvayoḥ savanayoḥ stomam atiśaṃset
dīrghāraṇyāni ha vai bhavanti yatra bahvībhiḥ stomo 'tiśasyate
aparimitābhiḥ tṛtīyasavane 'parimito vai svargo lokaḥ svargasya lokasyāptyai
saṃtato hāsyābhyārabdho 'visrasto 'hīno bhavati ya evaṃ vidvān ahīnaṃ tanute
devā vai vale gāḥ paryapaśyaṃs tā yajñenaivepsaṃs tāḥ ṣaṣṭhenāhnāpnuvaṃs te prātaḥsavane nabhākena valam anabhayaṃs taṃ yad anabhayān aśrathayann evainaṃ tat ta u tṛtīyasavane vajreṇa vālakhilyābhir vācaḥ kūṭenaikapadayā valaṃ virujya gā udājan
tathaivaitad yajamānāḥ prātaḥsavane nabhākena valaṃ nabhayanti taṃ yan nabhayantīṃ śrathayanty evainaṃ tat tasmāddhotrakāḥ prātaḥsavane nābhākāṃs tṛcāñchaṃsanti
yaḥ kakubho nidhāraya iti maitrāvaruṇaḥ pūrvīṣṭa indropamātaya iti brāhmaṇācchaṃsī tā hi madhyam bharāṇām ity achāvākaḥ
ta u tṛtīyasavane vajreṇa vālakhilyābhir vācaḥ kūṭenaikapadayā valaṃ virujya gā āpnuvanti
pacchaḥ prathamaṃ ṣaḍ vālakhilyānāṃ sūktāni viharaty ardharcaśo dvitīyam ṛkśas tṛtīyaṃ sa paccho viharan pragāthe pragātha evaikapadāṃ dadhyāt sa vācaḥ kūṭaḥ
tā etāḥ pañcaikapadāś catasro daśamād ahna ekā mahāvratāt
athāṣṭākṣarāṇi māhānāmanāni padāni teṣāṃ yāvadbhiḥ saṃpadyeta tāvanti śaṃsen netarāṇy ādriyeta
athārdharcaśo viharaṃs tāś caivaikapadāḥ śaṃset tāni caivāṣṭākṣarāṇi māhānāmanāni padāni
atha ṛkśo viharaṃs tāś caivaikapadāḥ śaṃset tāni caivāṣṭākṣarāṇi māhānāmanāni padāni
sa yat prathamaṃ ṣaḍ vālakhilyānāṃ sūktāni viharati prāṇaṃ ca tad vācaṃ ca viharati yad dvitīyaṃ cakṣuś ca tan manaś ca viharati yat tṛtīyaṃ śrotraṃ ca tad ātmānaṃ ca viharati tad upāpto vihāre kāma upāpto vajre vālakhilyāsūpāpto vācaḥ kūṭa ekapadāyām upāptaḥ prāṇakﾱptyām
avihṛtān eva caturtham pragāthāñchaṃsati paśavo vai pragāthāḥ paśūnām avaruddhyai
nātraikapadāṃ vyavadadhyāt
yad atraikapadāṃ vyavadadhyād vācaḥ kūṭena yajamānāt paśūn nirhaṇyād ya enaṃ tatra brūyād vācaḥ kūṭena yajamānāt paśūn niravadhīr apaśum enam akar iti śaśvat tathā syāt
tasmāt tatraikapadāṃ na vyavadadhyāt
vy evottame sūkte paryasyati sa eva tayor vihāraḥ
tad etat saubalāya sarpir vātsiḥ śaśaṃsa sa hovāca bhūyiṣṭhān ahaṃ yajamāne paśūn paryagrahaiṣam akaniṣṭhā u mām āgamiṣyantīti tasmai ha yathā mahadbhya ṛtvigbhya evaṃ nināya tad etat paśavyaṃ ca svargyaṃ ca śastraṃ tasmād etacchaṃsati
dūrohaṇaṃ rohati tasyoktam brāhmaṇam
aindre paśukāmasya rohed aindrā vai paśavaḥ
taj jāgataṃ syāj jāgatā vai paśavaḥ
tan mahāsūktaṃ syād bhūyiṣṭheṣv eva tat paśuṣu yajamānam pratiṣṭhāpayati
barau rohet tan mahāsūktaṃ ca jāgataṃ ca
aindrāvaruṇe pratiṣṭhākāmasya rohed etaddevatā vā eṣā hotraitatpratiṣṭhā yad aindrāvaruṇā tad enat svāyām eva pratiṣṭhāyām antataḥ pratiṣṭhāpayati
yad evaindrāvaruṇaiṣā ha vā atra nivin nividā vai kāmā āpyante sa yady aindrāvaruṇe rohet sauparṇe rohet tad upāpta aindrāvaruṇe kāma upāptaḥ sauparṇe
tad āhuḥ saṃśaṃset ṣaṣṭhe 'hān na samśaṃsait iti
saṃśaṃsed ity āhuḥ
katham anyeṣv ahaḥsu saṃśaṃsati katham atra na saṃśaṃsed iti
atho khalv āhur naiva saṃśaṃset
svargo vai lokaḥ ṣaṣṭham ahar asamāyī vai svargo lokaḥ kaścid vai svarge loke sametīti sa yat saṃśaṃset samānaṃ tat kuryād atha yan na saṃśaṃsatīṁ tat svargasya lokasya rūpaṃ tasmān na saṃśaṃsed yad eva na saṃśaṃsatīṁ
ātmā vai stotriyaḥ prāṇā vālakhilyāḥ sa yat saṃśaṃsed etābhyāṃ devatābhyāṃ yajamānasya prāṇān vīyād ya enaṃ tatra brūyād etābhyāṃ devatābhyāṃ yajamānasya prāṇān vyagāt prāṇa enaṃ hāsyatīti śaśvat tathā syāt tasmān na saṃśaṃset
sa yad īkṣetāśaṃsiṣaṃ vālakhilyā hanta purastād dūrohaṇasya saṃśaṃsānīti no eva tasyāśām iyāt
taṃ yadi darpa eva vinded upariṣṭād dūrohaṇasyāpi bahūni śatāni śaṃsed yasyo tat kāmāya tathā kuryād atraiva tad upāptam
aindryo vālakhilyās tāsāṃ dvādaśākṣarāṇi padāni tatra sa kāma upāpto ya aindre jāgate 'thedam aindrāvaruṇaṃ sūktam aindrāvaruṇī paridhānīyā tasmān na saṃśaṃset
tad āhur yathā vāva stotram evaṃ śastraṃ vihṛtā vālakhilyāḥ śasyante vihṛtāṃ stotrām avihṛtām iti
vihṛtam iti brūyād aṣṭākṣareṇa dvādaśākṣaram iti
tad āhur yathā vāva śastram evaṃ yājyā tisro devatāḥ śasyante 'gnirindro varuṇa ity athaindrāvaruṇyā yajati katham agnir anantarita iti
yo vā agniḥ sa varuṇas tad apy etad ṛṣiṇoktaṃ tvam agne varuṇo jāyase yad iti tad yad evaindrāvaruṇyā yajati tenāgnir anantarito 'nantaritaḥ
śilpāni śaṃsanti
devaśilpāny eteṣām vai śilpānām anukṛtīha śilpam adhigamyate hastī kaṃso vāso hiraṇyam aśvatarīrathaḥ śilpam
śilpaṃ hāsminn adhigamyate ya evaṃ veda
yad eva śilpānīn
ātmasaṃskṛtir vāva śilpāni chandomayaṃ vā etair yajamāna ātmānaṃ saṃskurute
nābhānediṣṭhaṃ śaṃsati
reto vai nābhānediṣṭho retas tat siñcati
tam aniruktaṃ śaṃsaty aniruktaṃ vai reto guhā yonyāṃ sicyate
sa retomiśro bhavati kṣmayā retaḥ saṃjagmāno niṣiñcad iti retaḥsamṛddhyā eva
taṃ sanārāśaṃsaṃ śaṃsati prajā vai naro vāk śaṃsaḥ prajāsv eva tad vācaṃ dadhāti tasmād imāḥ prajā vadantyo jāyante
taṃ haike purastāc chaṃsanti purastādāyatanā vāg iti vadantaḥ
upariṣṭād eka upariṣṭādāyatanā vāg iti vadantaḥ
madhya eva śaṃsen madhyāyatanā vā iyaṃ vāk
upariṣṭānnedīyasīvopariṣṭān nedīyasīva vā iyaṃ vāk
taṃ hotā retobhūtaṃ siktvā maitrāvaruṇāya samprayacchaty etasya tvam prāṇān kalpayeti
vālakhilyāḥ śaṃsati prāṇā vai vālakhilyāḥ prāṇān evāsya tat kalpayati
tā vihṛtāḥ śaṃsati vihṛtā vā ime prāṇāḥ prāṇenāpāno 'pānena vyānaḥ
sa pacchaḥ prathame sūkte viharaty ardharcaśo dvitīye ṛkśas tṛtīye
sa yat prathame sūkte viharati prāṇaṃ ca tad vācaṃ ca viharati yad dvitīye cakṣuśca tan manaś ca viharati yat tṛtīye śrotraṃ ca tad ātmānaṃ ca viharati
te haike saha bṛhatyau saha satobṛhatyau viharanti tad upāpto vihāre kāmo net tu pragāthāḥ kalpante
atimarśam eva viharet tathā vai pragāthāḥ kalpante pragāthā vai vālakhilyās tasmād atimarśam eva vihared yad evātimarśām
ātmā vai bṛhatī prāṇāḥ satobṛhatī sa bṛhatīm aśaṃsīt sa ātmātha satobṛhatīṃ te prāṇā atha bṛhatīm atha satobṛhatīṃ tad ātmānam prāṇaiḥ paribṛhann eti tasmād atimarśam eva viharet
yad v evātimarśām ātmā vai bṛhatī paśavaḥ satobṛhatī sa bṛhatīm aśaṃsīt sa ātmātha satobṛhatīṃ te paśavo 'tha bṛhatīm atha satobṛhatīṃ tad ātmānam paśubhiḥ paribṛhann eti tasmād atimarśam eva viharet
vy evottame sūkte paryasyati sa eva tayor vihāraḥ
tasya maitrāvaruṇaḥ prāṇān kalpayitvā brāhmaṇācchaṃsine samprayacchaty etaṃ tvam prajanayeti
sukīrtiṃ śaṃsati devayonir vai sukīrtis tad yajñād devayonyai yajamānam prajanayati
vṛṣākapiṃ śaṃsaty ātmā vai vṛṣākapir ātmānam evāsya tat kalpayati
taṃ nyūṅkhayaty annaṃ vai nyūṅkhas tad asmai jātāyānnādyam pratidadhāti yathā kumārāya stanam
sa pāṅkto bhavati pāṅkto 'yam puruṣaḥ pañcadhā vihito lomāni tvaṅ māṃsam asthi majjā sa yāvān eva puruṣas tāvantaṃ yajamānaṃ saṃskaroti
tam brāhmaṇācchaṃsī janayitvāchāvākāya samprayacchaty etasya tvam pratiṣṭhāṃ kalpayeti
evayāmarutaṃ śaṃsati pratiṣṭhā vā evayāmarut pratiṣṭhām evāsya tat kalpayati
taṃ nyūṅkhayaty annaṃ vai nyūṅkho 'nnādyam evāsmiṃs tad dadhāti
sa jāgato vātijāgato vā sarvaṃ vā idaṃ jāgataṃ vātijāgataṃ vā
sa u māruta āpo vai maruta āpo 'nnam abhipūrvam evāsmiṃs tad annādyaṃ dadhāti
tāny etāni sahacarāṇīty ācakṣate nābhānediṣṭhaṃ vālakhilyā vṛṣākapim evayāmarutaṃ tāni saha vā śaṃset saha vā na śaṃset
yad enāni nānā śaṃsed yathā puruṣaṃ vā reto vā vicchindyāt tādṛk tat tasmād enāni saha vā śaṃset saha vā na śaṃset
sa ha bulila āśvatara āśvir vaiśvajito hotā sann īkṣāṃcakra eṣāṃ vā eṣāṃ śilpānāṃ viśvajiti sāṃvatsarike dve madhyaṃdinam abhi pratyetor hantāham ittham evayāmarutaṃ śaṃsayānīti taddha tathā śaṃsayāṃcakāra
taddha tathā śasyamāne gauśla ājagāma sa hovāca hotaḥ kathā te śastraṃ vicakram plavata iti
kiṃ hy abhūd iti
evayāmarud ayam uttarataḥ śasyata iti sa hovācaindro vai madhyaṃdinaḥ kathendram madhyaṃdinān ninīṣasīti
nendram madhyaṃdinān ninīṣāmīti hovāca
chandas tv idam amadhyaṃdinasācy ayaṃ jāgato vātijāgato vā sarvaṃ vā idaṃ jāgataṃ vātijāgataṃ vā sa u māruto maiva śaṃsiṣṭeti
sa hovācāramāchāvākety atha hāsminn anuśāsanam īṣe
sa hovācaindram eṣa viṣṇunyaṅgaṃ śaṃsatv atha tvam etaṃ hotar upariṣṭād raudryai dhāyyāyai purastān mārutasyāpy asyāthā iti
taddha tathā śaṃsayāṃcakāra tad idam apy etarhi tathaiva śasyate
tad āhur yad asmin viśvajity atirātra evaṃ ṣaṣṭhe 'hani kalpate yajñaḥ kalpate yajamānasya prajātiḥ katham atrāśasta eva nābhānediṣṭho bhavaty atha maitrāvaruṇo vālakhilyāḥ śaṃsati te prāṇā reto vā agre 'tha prāṇā evam brāhmaṇācchaṃsy aśasta eva nābhānediṣṭho bhavaty atha vṛṣākapiṃ śaṃsati sa ātmā reto vā agre 'thātmā katham atra yajamānasya prajātiḥ katham prāṇā avikﾱptā bhavantīti
yajamānaṃ ha vā etena sarveṇa yajñakratunā saṃskurvanti sa yathā garbho yonyām antar evaṃ sambhavañchete na vai sakṛd evāgre sarvaḥ sambhavaty ekaikaṃ vā aṅgaṃ sambhavataḥ sambhavatīti
sarvāṇi cet samāne 'han kriyeran kalpata eva yajñaḥ kalpate yajamānasya prajātir athaitaṃ hotaivayāmarutaṃ tṛtīyasavane śaṃsati tad yāsya pratiṣṭhā tasyām evainaṃ tad antataḥ pratiṣṭhāpayati
chandasāṃ vai ṣaṣṭhenāhnāptānāṃ raso 'tyanedat sa prajāpatir abibhet parāṅ ayaṃ chandasāṃ raso lokān atyeṣyatīti tam parastāc chandobhiḥ paryagṛhṇān nārāśaṃsyā gāyatryā raibhyā triṣṭubhaḥ pārikṣityā jagatyāḥ kāravyayānuṣṭubhas tat punaś chandassu rasam adadhāt
sarasair hāsya chandobhir iṣṭam bhavati sarasaiś chandobhir yajñaṃ tanute ya evaṃ veda
nārāśaṃsīḥ śaṃsati prajā vai naro vāk śaṃsaḥ prajāsv eva tad vācaṃ dadhāti tasmād imāḥ prajā vadantyo jāyante ya evaṃ veda yad eva nārāśaṃsīḥ
śaṃsanto vai devāś ca ṛṣayaś ca svargaṃ lokam āyaṃs tathaivaitad yajamānāḥ śaṃsanta eva svargaṃ lokaṃ yanti
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti
tāsu na nyūṅkhayen nīvaiva nardet sa hi tāsāṃ nyūṅkhaḥ
raibhīḥ śaṃsati
rebhanto vai devāś ca ṛṣayaś ca svargaṃ lokam āyaṃs tathaivaitad yajamānā rebhanta eva svargaṃ lokaṃ yanti
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayen nīvaiva nardet sa hi tāsāṃ nyūṅkhaḥ
pārikṣitīḥ śaṃsati
agnir vai parikṣid agnir hīmāḥ prajāḥ parikṣety agniṃ hīmāḥ prajāḥ parikṣiyanti
agner eva sāyujyaṃ sarūpatāṃ salokatām aśnute ya evaṃ veda
yad eva pārikṣitīḥ
saṃvatsaro vai parikṣit saṃvatsaro hīmāḥ prajāḥ parikṣeti saṃvatsaraṃ hīmāḥ prajāḥ parikṣiyanti
saṃvatsarasyaiva sāyujyaṃ sarūpatāṃ salokatām aśnute ya evaṃ veda tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayen nīvaiva nardet sa hi tāsāṃ nyūṅkhaḥ
kāravyāḥ śaṃsati
devā vai yat kiṃca kalyāṇaṃ karmākurvaṃs tat kāravyābhir āpnuvaṃs tathaivaitad yajamānā yat kiṃca kalyāṇaṃ karma kurvanti tat kāravyābhir āpnuvanti
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayet nīvīva nardet sa hi tāsāṃ nyūṅkhaḥ
diśāṃ kﾱptīḥ śaṃsati diśa eva tat kalpayati
tāḥ pañca śaṃsati pañca vā imā diśaś catasras tiraścya ekordhvā
tāsu na nyūṅkhayen nevaiva ca ninarden ned imā diśo nyūṅkhayānīti
tā ardharcaśaḥ śaṃsati pratiṣṭhāyā eva
janakalpāḥ śaṃsati prajā vai janakalpā diśa eva tat kalpayitvā tāsu prajāḥ pratiṣṭhāpayati
tāsu na nyūṅkhayen nevaiva ca ninarden ned imāḥ prajā nyūṅkhayānīti tā ardharcaśaḥ śaṃsati pratiṣṭhāyā eva
indragāthāḥ śaṃsatīndragāthābhir vai devā asurān abhigāyāthainān atyāyaṃs tathaivaitad yajamānā indragāthābhir evāpriyam bhrātṛvyam abhigāyāthainam atiyanti
tā ardharcaśaḥ śaṃsati pratiṣṭhāyā eva
aitaśapralāpaṃ śaṃsati
aitaśo ha vai munir agner āyur dadarśa yajñasyāyātayāmam iti haika āhuḥ so 'bravīt putrān putrakā agner āyur adarśaṃ tad abhilapiṣyāmi yat kiṃca vadāmi tan me mā parigāteti sa pratyapadyataitā aśvā āplavante pratīpam prātisatvanam iti
tasyābhyagnir aitaśāyana etyākāle 'bhihāya mukham apyagṛhṇād adṛpan naḥ piteti
taṃ hovācāpehy alaso 'bhūr yo me vācam avadhīḥ śatāyuṃ gām akariṣyaṃ sahasrāyum puruṣam pāpiṣṭhāṃ te prajāṃ karomi yo mettham asakthā iti
tasmād āhur abhyagnaya aitaśāyanā aurvāṇām pāpiṣṭhā iti
taṃ haike bhūyāṃsaṃ śaṃsanti
sa na niṣedhed yāvatkāmaṃ śaṃsety eva brūyād āyur vā aitaśapralāpaḥ
āyur eva tad yajamānasya pratārayati ya evaṃ veda
yad evaitaśapralāpāḥ
chandasāṃ haiṣa raso yad aitaśapralāpaś chandassv eva tad rasaṃ dadhāti
sarasair hāsya chandobhir iṣṭam bhavati sarasaiś chandobhir yajñaṃ tanute ya evaṃ veda
yad v evaitaśapralāpāḥ
ayātayāmā vā akṣitir aitaśapralāpo 'yātayāmā me yajñe 'sad akṣitir me yajñe 'saditi
taṃ vā etam aitaśapralāpaṃ śaṃsati padāvagrāhaṃ yathā nividam
tasyottamena padena praṇauti yathā nividaḥ
pravalhikāḥ śaṃsati pravalhikābhir vai devā asurān pravalhyāthainān atyāyaṃs tathaivaitad yajamānāḥ pravalhikābhir evāpriyam bhrātṛvyam pravalhyāthainam atiyanti
tā ardharcaśaḥ śaṃsati pratiṣṭhāyā eva
ājijñāsenyāḥ śaṃsaty ājijñāsenyābhir vai devā asurān ājñāyāthainān atyāyaṃs tathaivaitad yajamānā ājijñāsenyābhir evāpriyam bhrātṛvyam ājñāyāthainam atiyanti tā ardharcaśaḥ śaṃsati pratiṣṭhāyā eva
pratirādhaṃ śaṃsati pratirādhena vai devā asurān pratirādhyāthainān atyāyaṃs tathaivaitad yajamānāḥ pratirādhenaivāpriyam bhrātṛvyam pratirādhyāthainam atiyanti
ativādaṃ śaṃsaty ativādena vai devā asurān atyudyāthainān atyāyaṃs tathaivaitad yajamānā ativādenaivāpriyam bhrātṛvyam atyudyāthainam atiyanti tam ardharcaśaḥ śaṃsati pratiṣṭhāyā eva
deyanīthaṃ śaṃsati
ādityāś ca ha vā aṅgirasaś ca svarge loke 'spardhanta vayam pūrva eṣyāmo vayam iti te hāṅgirasaḥ pūrve śvaḥsutyāṃ svargasya lokasya dadṛśus te 'gnim prajighyur aṅgirasāṃ vā eko 'gniḥ parehy ādityebhyaḥ śvaḥsutyāṃ svargasya lokasya prabrūhīti te hādityā agnim eva dṛṣṭvā sadyaḥsutyāṃ svargasya lokasya dadṛśus tān etyābravīc chvaḥsutyāṃ vaḥ svargasya lokasya prabrūma iti te hocur atha vayaṃ tubhyaṃ sadyaḥsutyāṃ svargasya lokasya prabrūmas tvayaiva vayaṃ hotrā svargaṃ lokam eṣyāma iti sa tathety uktvā pratyuktaḥ punar ājagāma
te hocuḥ prāvocāḥ iti prāvocam iti hovācātho me pratiprāvocann iti no hi na pratyajñāsthāḥ iti prati vā ajñāsam iti hovāca
yaśasā vā eṣo 'bhyaiti ya ārtvijyena taṃ yaḥ pratirundhed yaśaḥ sa pratirundhet tasmān na pratyarautsīti
yadi tv asmād apojjigāṃsed yajñenāsmād apodiyāt yadi yadi tv ayājyaḥ svayam apoditaṃ tasmāt
te hādityān aṅgiraso 'yājayaṃs tebhyo yājayadbhya imām pṛthivīm pūrṇāṃ dakṣiṇānām adadus tān iyam pratigṛhītātapat tāṃ nyavṛñjan sā siṃhī bhūtvā vijṛmbhantī janān acarat tasyāḥ śocatyā ime pradarāḥ prādīryanta ye 'syā ime pradarāḥ sameva haiva tataḥ purā
tasmād āhur na nivṛttadakṣiṇām pratigṛhṇīyān nenmā śucā viddhā śucā vidhyād iti
yadi tv enām pratigṛhṇīyād apriyāyainām bhrātṛvyāya dadyāt parā haiva bhavati
atha yo 'sau tapatīṁ eṣo 'śvaḥ śveto rūpaṃ kṛtvāśvābhidhānyapihitenātmanā praticakrama imaṃ vo nayāma iti sa eṣa devanītho 'nūcyate
ādityā ha jaritar aṅgirobhyo dakṣiṇām anayan
tāṃ ha jaritar na pratyāyann iti na hi ta imām pratyāyan
tām u ha jaritaḥ pratyāyann iti prati hi te 'mum āyan
tāṃ ha jaritar na pratyagṛbhṇann iti na hi ta imām pratyagṛbhṇan
tām u ha jaritaḥ pratyagṛbhṇann iti prati hi te 'mum agṛbhṇan
ahā ned asann avicetanānīty eṣa ha vā ahnāṃ vicetayitā
yajñā ned asann apurogavāsa iti dakṣiṇā vai yajñānām purogavī yathā ha vā idam ano 'purogavaṃ riṣyaty evaṃ haiva yajño 'dakṣiṇo riṣyati tasmād āhur dātavyaiva yajñe dakṣiṇā bhavaty apy alpikāpi
uta śveta āśupatvā
uto padyābhir javiṣṭhaḥ
utem āśu mānam piparti
ādityā rudrā vasavas tveﾱate
idaṃ rādhaḥ pratigṛbhṇīhy aṅgira iti pratigraham eva tad rādhasa aicchan
idaṃ rādho bṛhat pṛthu
devā dadatv ā varam
tad vo astu sucetanam
yuṣme astu dive dive
praty eva gṛbhāyateti praty evainaṃ tad ajagrabhaiṣan
taṃ vā etaṃ devanīthaṃ śaṃsati padāvagrāhaṃ yathā nividaṃ tasyottamena padena praṇauti yathā nividaḥ
bhūtechadaḥ śaṃsati
bhūtechadbhir vai devā asurān upāsacantoteva yuddhenoteva māyayā teṣāṃ vai devā asurāṇām bhūtechadbhir eva bhūtaṃ chādayitvāthainān atyāyaṃs tathaivaitad yajamānā bhūtechadbhir evāpriyasya bhrātṛvyasya bhūtaṃ chādayitvāthainam atiyanti
tā ardharcaśaḥ śaṃsati pratiṣṭhāyā eva
ahanasyāḥ śaṃsati
āhanasyād vai retaḥ sicyate retasaḥ prajāḥ prajāyante prajātim eva tad dadhāti
tā daśa śaṃsati daśākṣarā virāﾱ annaṃ virāﾱ annād retaḥ sicyate retasaḥ prajāḥ prajāyante prajātim eva tad dadhāti
tā nyūṅkhayaty annaṃ vai nyūṅkho 'nnād retaḥ sicyate retasaḥ prajāḥ prajāyante prajātim eva tad dadhāti
dadhikrāvṇo akāriṣam iti dādhikrīṃ śaṃsati devapavitraṃ vai dadhikrā idaṃ vā idaṃ vyāhanasyāṃ vācam avādīt tad devapavitreṇa vācam punīte
sānuṣṭub bhavati vāg vā anuṣṭup tat svena chandasā vācam punīte
sutāso madhumattamā iti pāvamānīḥ śaṃsati
devapavitraṃ vai pāvamānya idaṃ vā idaṃ vyāhanasyāṃ vācam avādīt tad devapavitreṇaiva vācam punīte tā anuṣṭubho bhavanti vāg vā anuṣṭup tat svenaiva chandasā vācam punīte
ava drapso aṃśumatīm atiṣṭhad ity aindrābārhaspatyaṃ tṛcaṃ śaṃsati
viśo adevīr abhy ācarantīr bṛhaspatinā yujendraḥ sasāha iti
asuraviśaṃ ha vai devān abhy udācārya āsīt sa indro bṛhaspatinaiva yujāsuryaṃ varṇam abhidāsantam apāhaṃs tathaivaitad yajamānā indrābṛhaspatibhyām eva yujāsuryaṃ varṇam abhidāsantam apaghnate
tad āhuḥ saṃśaṃset ṣaṣṭhe 'hān na saṃśaṃsait iti saṃśaṃsed ity āhuḥ katham anyeṣv ahassu saṃśaṃsati katham atra na saṃśaṃsed ity atho khalv āhur naiva saṃśaṃset svargo vai lokaḥ ṣaṣṭham ahar asamāyī vai svargo lokaḥ kaścid vai svarge loke sametīti sa yat saṃśaṃset samānaṃ tat kuryād atha yan na saṃśaṃsatīṁ tat svargasya lokasya rūpaṃ tasmān na saṃśaṃsed yad eva na saṃśaṃsatīṁ
etāni vā atrokthāni nābhānediṣṭho vālakhilyā vṛṣākapir evayāmarut sa yat saṃśaṃsed apaiva sa eteṣu kāmaṃ rādhnuyāt
aindro vṛṣākapiḥ sarvāṇi chandāṃsy aitaśapralāpas tatra sa kāma upāpto ya aindre jāgate 'thedam aindrābārhaspatyaṃ sūktam aindrābārhaspatyā paridhānīyā tasmān na saṃśaṃsen na saṃśaṃset
atha atas paśoḥ vibhaktiḥ
tasya vibhāgam vakṣyāmaḥ
hanū sa jihve prastotuḥ
śyenam vakṣaḥ udgātuḥ
kaṇṭhaḥ kākudraḥ pratihartuḥ
dakṣiṇā śroṇiḥ hotuḥ savyā brahmaṇaḥ
dakṣiṇam sakthi maitrāvaruṇasya savyam brāhmaṇācchaṃsinaḥ
dakṣiṇam pārśvam sa aṃsam adhvaryoḥ savyam upagātṝṇām
savyaḥ aṃsaḥ pratiprasthātuḥ
dakṣiṇam dos neṣṭuḥ savyam potuḥ
dakṣiṇaḥ ūruḥ achāvākasya savyaḥ āgnīdhrasya
dakṣiṇaḥ bāhuḥ ātreyasya savyaḥ sadasyasya
sadam ca anūkam ca gṛhapateḥ
dakṣiṇau pādau gṛhapateḥ vrata pradasya
savyau pādau gṛhapateḥ bhāryāyai vrata pradasya
oṣṭhaḥ enayoḥ
sādhāraṇaḥ bhavati
tam gṛhapatiḥ eva praśiṃṣyāt
jāghanīm patnībhyaḥ haranti
tām brāhmaṇāya dadyuḥ
skandhyāḥ ca maṇikāḥ tisraḥ ca kīkasāḥ grāvastutaḥ
tisraḥ ca eva kīkasāḥ ardham ca vaikartasya unnetuḥ
ardham ca eva vaikartasya klomā ca śamituḥ
tat brāhmaṇāya dadyāt yadi a brāhmaṇaḥ syāt
śiraḥ subrahmaṇyāyai
yaḥ śvaḥsutyām prāha tasya ajinam
iﾱā sarveṣām hotuḥ vā
tāḥ vai etāḥ ṣaṭtriṃśatam eka padāḥ yajñam vahanti
ṣaṭtriṃśat akṣarā vai bṛhatī
bārhatāḥ svargāḥ lokāḥ
prāṇān ca eva tat svargān ca lokān āpnuvanti
prāṇeṣu ca eva tat svargeṣu ca lokeṣu pratitiṣṭhantaḥ yanti
saḥ eṣa svargyaḥ paśuḥ ye enam evam vibhajanti
atha ye atas anyathā tat yathā selagāḥ vā pāpa kṛtaḥ vā paśum vimathnīran tādṛś tat
tām vai etām paśoḥ vibhaktim śrautaṛṣiḥ devabhāgaḥ vidāṃcakāra
tām u ha a procya eva asmāt lokāt uccakrāmat
tām u ha girijāya bābhravyāya amanuṣyaḥ provāca
tatas ha enām etat arvāk manuṣyāḥ adhīyate adhīyate
tat āhuḥ yaḥ āhitāgniḥ upavasathe mriyeta katham asya yajñaḥ syāt iti
na enam yājayet iti āhuḥ an abhiprāptaḥ hi yajñam bhavati iti
tat āhuḥ yaḥ āhitāgniḥ adhiśrite agnihotre sāṃnāyye vā haviḥṣu vā mriyeta kā tatra prāyaścittiḥ iti
atra eva enāni anuparyādadhyāt yathā sarvāṇi saṃdahyeran
sā tatra prāyaścittiḥ
tat āhuḥ yaḥ āhitāgniḥ āsanneṣu haviḥṣu mriyeta kā tatra prāyaścittiḥ iti
yābhyaḥ eva tāni devatābhyaḥ havīṃṣi gṛhītāni bhavanti tābhyaḥ svāhā iti eva enāni āhavanīye juhuyāt
sā tatra prāyaścittiḥ
tat āhuḥ yaḥ āhitāgniḥ pravasan mriyeta katham asya agnihotram syāt iti
abhivānya vatsāyāḥ payasā juhuyāt
anyat iva etat payaḥ yat abhivānya vatsāyāḥ
anyat iva etat agnihotram yat pretasya
api vā yatas eva kutas ca payasā juhuyuḥ
atha api āhuḥ evam eva enān ajasrān a juhvataḥ indhīran ā śarīrāṇām āhartoḥ iti
yadi śarīrāṇi na vidyeran parṇa śaraḥ ṣaṣṭim trīṇi ca śatāni āhṛtya teṣām puruṣa rūpakam iva kṛtvā tasmin tām āvṛtam kuryuḥ
atha enān śarīraiḥ āhṛtaiḥ saṃsparśya udvāsayeyuḥ
adhyardha śatam kāye sakthinī dvi pañcāśe ca viṃśe ca ūrū dvi pañcaviṃśe śeṣam tu śirasi upari dadhyāt
sā tatra prāyaścittiḥ
tad āhur yasyāgnihotry upāvasṛṣṭā duhyamānopaviśet kā tatra prāyaścittir iti tām abhimantrayeta
yasmād bhīṣā niṣīdasi tato no abhayaṃ kṛdhi paśūn naḥ sarvān gopāya namo rudrāya mīﾱhuṣa iti tām utthāpayed udasthād devy aditir āyur yajñapatāv adhāt indrāya kṛṇvatī bhāgam mitrāya varuṇāya cety athāsyā udapātram ūdhasi ca mukhe copagṛhṇīyād athainām brāhmaṇāya dadyāt sā tatra prāyaścittiḥ
tad āhur yasyāgnihotry upāvasṛṣṭā duhyamānā vāśyeta kā tatra prāyaścittir ity aśanāyāṃ ha vā eṣā yajamānasya pratikhyāya vāśyate tām annam apy ādayec chāntyai śāntir vā annaṃ sūyavasād bhagavatī hi bhūyā iti sā tatra prāyaścittiḥ
tad āhur yasyāgnihotry upāvasṛṣṭā duhyamānā syandeta kā tatra prāyaścittir iti sā yat tatra skandayet tad abhimṛśya japed yad adya dugdham pṛthivīm asṛpta yad oṣadhīr atyasṛpad yad āpaḥ payo gṛheṣu payo aghnyāyām payo vatseṣu payo astu tan mayīti tatra yat pariśiṣṭaṃ syāt tena juhuyād yady alaṃ homāya syād yady u vai sarvaṃ siktaṃ syād athānyām āhūya tāṃ dugdhvā tena juhuyād ā tv eva śraddhāyai hotavyaṃ sā tatra prāyaścittiḥ
tat āhuḥ yasya sāyaṃdugdham sāṃnāyyam duṣyet vā apaharet vā kā tatra prāyaścittiḥ iti
prātardugdham dvaidham kṛtvā tasya anyatarām bhaktim ātacya tena yajeta
sā tatra prāyaścittiḥ
tat āhuḥ yasya prātardugdham sāṃnāyyam duṣyet vā apaharet vā kā tatra prāyaścittiḥ iti
aindram vā māhendram vā puroﾱāśam tasya sthāne nirupya tena yajeta
sā tatra prāyaścittiḥ
tat āhuḥ yasya sarvam eva sāṃnāyyam duṣyet vā apaharet vā kā tatra prāyaścittiḥ iti
aindram vā māhendram vā iti samānam
sā tatra prāyaścittiḥ
tat āhuḥ yasya sarvāṇi eva havīṃṣi duṣyeyuḥ vā apahareyuḥ vā kā tatra prāyaścittiḥ iti
ājyasya enāni yathādevatam parikalpya tayā ājya haviṣā iṣṭyā yajeta
atas anyām iṣṭim anulbaṇām tanvīta
yajñaḥ yajñasya prāyaścittiḥ
tat āhuḥ yasya agnihotram adhiśritam amedhyam āpadyeta kā tatra prāyaścittiḥ iti
sarvam eva enat sruci abhiparyāsicya prāṅ udetya āhavanīye ha etām samidham abhyādadhāti
atha uttaratas āhavanīyasya uṣṇam bhasma nirūhya juhuyāt manasā vā prājāpatyayā vā ṛcā
tat hutam ca ahutam ca
sa yadi ekasmin unnīte yadi dvayoḥ eṣaḥ eva kalpaḥ
tat ced vyapanayitum śaknuyāt niṣṣicya etat duṣṭam aduṣṭam abhiparyāsicya tasya yathā unnītī syāt tathā juhuyāt
sā tatra prāyaścittiḥ
tat āhuḥ yasya agnihotram adhiśritam skandati vā viṣyandate vā kā tatra prāyaścittiḥ iti
tat adbhiḥ upaninayet śāntyai
śāntiḥ vai āpaḥ
atha enat dakṣiṇena pāṇinā abhimṛśya japati divam tṛtīyam devān yajñaḥ agāt tatas mā draviṇam āṣṭa antarikṣam tṛtīyam pitṝn yajñaḥ agāt tatas mā draviṇam āṣṭa pṛthivīm tṛtīyam manuṣyān yajñaḥ agāt tatas mā draviṇam āṣṭa
yayoḥ ojasā skabhitā rajāṃsi iti vaiṣṇuvāruṇīm ṛcam japati
viṣṇuḥ vai yajñasya duriṣṭam pāti varuṇaḥ su iṣṭam
tayoḥ ubhayoḥ eva śāntyai
sā tatra prāyaścittiḥ
tat āhuḥ yasya agnihotram adhiśritam prāṅ udāyan skhalate vā api vā bhraṃśate kā tatra prāyaścittiḥ iti
sa yadi upanivartayet svargāt lokāt yajamānam āvartayet
atra eva asmai upaviṣṭāya etam agnihotra parīśeṣam āhareyuḥ
tasya yathā unnītī syāt tathā juhuyāt
sā tatra prāyaścittiḥ
tat āhuḥ atha yadi sruc bhidyeta kā tatra prāyaścittiḥ iti
anyām srucam āhṛtya juhuyāt
atha etām srucam bhinnām āhavanīye abhyādadhyāt prāc daṇḍām pratyak puṣkarām
sā tatra prāyaścittiḥ
tat āhuḥ yasya āhavanīye ha agniḥ vidyeta atha gārhapatye upaśāmyet kā tatra prāyaścittiḥ iti
sa yadi prāñcam uddharet pra āyatanāt cyaveta yat pratyañcam asura vat yajñam tanvīta yat manthet bhrātṛvyam yajamānasya janayet yat anugamayet prāṇaḥ yajamānam jahyāt
sarvam eva enam saha bhasmānam samopya gārhapatya āyatane nidhāya atha prāñcam āhavanīyam uddharet
sā tatra prāyaścittiḥ
tat āhuḥ yasya agnau agnim uddhareyuḥ kā tatra prāyaścittiḥ iti
sa yadi anupaśyet udūhya pūrvam aparam nidadhyāt
yadi u na anupaśyet saḥ agnaye agnivate aṣṭākapālam puroﾱāśam nirvapet
tasya yājyā anuvākye agninā agniḥ samidhyate tvam hi agne agninā iti
āhutim vā āhavanīye juhuyāt agnaye agnivate svāhā iti
sā tatra prāyaścittiḥ
tat āhuḥ yasya gārhapatya āhavanīyau mithas saṃsṛjyeyātām kā tatra prāyaścittiḥ iti
saḥ agnaye vītaye aṣṭākapālam puroﾱāśam nirvapet
tasya yājyā anuvākye agne āyāhi vītaye yaḥ agnim deva vītaye iti
āhutim vā āhavanīye juhuyāt agnaye vītaye svāhā iti
sā tatra prāyaścittiḥ
tat āhuḥ yasya sarve eva agnayaḥ mithas saṃsṛjyeran kā tatra prāyaścittiḥ iti
saḥ agnaye vivicaye aṣṭākapālam puroﾱāśam nirvapet
tasya yājyā anuvākye svar na vastoḥ uṣasām aroci tvām agne mānuṣīḥ īḍate viśaḥ iti
āhutim vā āhavanīye juhuyāt agnaye vivicaye svāhā iti
sā tatra prāyaścittiḥ
tat āhuḥ yasya agnayaḥ anyaiḥ agnibhiḥ saṃsṛjyeran kā tatra prāyaścittiḥ iti
saḥ agnaye kṣāmavate aṣṭākapālam puroﾱāśam nirvapet
tasya yājyā anuvākye akrandat agniḥ stanayan iva dyauḥ adha yathā naḥ pitaraḥ parāsaḥ iti
āhutim vā āhavanīye juhuyāt agnaye kṣāmavate svāhā iti
sa tatra prāyaścittiḥ
tat āhuḥ yasya agnayaḥ grāmyeṇa agninā saṃdahyeran kā tatra prāyaścittiḥ iti
saḥ agnaye saṃvargāya aṣṭākapālam puroﾱāśam nirvapet
tasya yājyā anuvākye kuvid su naḥ gaviṣṭaye mā naḥ asmin mahā dhane iti
āhutim vā āhavanīye juhuyāt agnaye saṃvargāya svāhā iti
sā tatra prāyaścittiḥ
tat āhuḥ yasya agnayaḥ divyena agninā saṃsṛjyeran kā tatra prāyaścittiḥ iti
saḥ agnaye apsumate aṣṭākapālam puroﾱāśam nirvapet
tasya yājyā anuvākye apsu agne sadhiḥ tava mayaḥ dadhe medhiraḥ pūta dakṣaḥ iti
āhutim vā āhavanīye juhuyāt agnaye apsumate svāhā iti
sā tatra prāyaścittiḥ
tat āhuḥ yasya agnayaḥ śava agninā saṃsṛjyeran kā tatra prāyaścittiḥ iti
saḥ agnaye śucaye aṣṭākapālam puroﾱāśam nirvapet
tasya yājyā anuvākye agniḥ śuci vratatamaḥ ud agne śucayaḥ tava iti
āhutim vā āhavanīye juhuyāt agnaye śucaye svāhā iti
sā tatra prāyaścittiḥ
tat āhuḥ yasya agnayaḥ āraṇyena agninā saṃdahyeran kā tatra prāyaścittiḥ iti
sam eva āropayet araṇī vā ulmukam vā mokṣayet yadi āhavanīyāt yadi gārhapatyāt
yadi na śaknuyāt saḥ agnaye saṃvargāya aṣṭākapālam puroﾱāśam nirvapet
tasya ukte yājyā anuvākye
āhutim vā āhavanīye juhuyāt agnaye saṃvargāya svāhā iti
sā tatra prāyaścittiḥ
tat āhuḥ yaḥ āhitāgniḥ upavasathe aśru kurvīta kā tatra prāyaścittiḥ iti
saḥ agnaye vrata bhṛte aṣṭākapālam puroﾱāśam nirvapet
tasya yājyā anuvākye tvam agne vrata bhṛt śuciḥ vratāni bibhrat vrata pāḥ adabdhaḥ iti
āhutim vā āhavanīye juhuyāt agnaye vrata bhṛte svāhā iti
sā tatra prāyaścittiḥ
tat āhuḥ yaḥ āhitāgniḥ upavasathe avratyam āpadyeta kā tatra prāyaścittiḥ iti
saḥ agnaye vratapataye aṣṭākapālam puroﾱāśam nirvapet
tasya yājyā anuvākye tvam agne vrata pāḥ asi yat vaḥ vayam pramināma vratāni iti
āhutim vā āhavanīye juhuyāt agnaye vratapataye svāhā iti
sā tatra prāyaścittiḥ
tat āhuḥ yaḥ āhitāgniḥ amāvāsyām paurṇamāsīm vā atīyāt kā tatra prāyaścittiḥ iti
saḥ agnaye pathikṛte aṣṭākapālam puroﾱāśam nirvapet
tasya yājyā anuvākye vettha hi vedhaḥ adhvanaḥ ā devānām api panthām aganma iti
āhutim vā āhavanīye juhuyāt agnaye pathikṛte svāhā iti
sā tatra prāyaścittiḥ
tat āhuḥ yasya sarve eva agnayaḥ upaśāmyeran kā tatra prāyaścittiḥ iti
saḥ agnaye tapasvate janadvate pāvakavate aṣṭākapālam puroﾱāśam nirvapet
tasya yājyā anuvākye āyāhi tapasā janeṣu ā naḥ yāhi tapasā janeṣu iti
āhutim vā āhavanīye juhuyāt agnaye tapasvate janadvate pāvakavate svāhā iti
sā tatra prāyaścittiḥ
tat āhuḥ yaḥ āhitāgniḥ āgrayaṇena an iṣṭvā navānnam prāśnīyāt kā tatra prāyaścittiḥ iti
saḥ agnaye vaiśvānarāya dvādaśa kapālam puroﾱāśam nirvapet
tasya yājyā anuvākye vaiśvānaraḥ ajījanat pṛṣṭaḥ divi pṛṣṭaḥ agniḥ pṛthivyām iti
āhutim vā āhavanīye juhuyāt agnaye vaiśvānarāya svāhā iti
sā tatra prāyaścittiḥ
tat āhuḥ yaḥ āhitāgniḥ yadi kapālam naśyet kā tatra prāyaścittiḥ iti
saḥ aśvibhyām dvi kapālam puroﾱāśam nirvapet
tasya yājyā anuvākye aśvinā vartiḥ asmat ā gomatā nāsatyā rathena iti
āhutim vā āhavanīye juhuyāt aśvibhyām svāhā iti
sā tatra prāyaścittiḥ
tat āhuḥ yaḥ āhitāgniḥ yadi pavitram naśyet kā tatra prāyaścittiḥ iti
saḥ agnaye pavitravate aṣṭākapālam puroﾱāśam nirvapet
tasya yājyā anuvākye pavitram te vitatam brahmaṇaspate tapoḥ pavitram vitatam divaḥ pade iti
āhutim vā āhavanīye juhuyāt agnaye pavitravate svāhā iti
sā tatra prāyaścittiḥ
tat āhuḥ yaḥ āhitāgniḥ yadi hiraṇyam naśyet kā tatra prāyaścittiḥ iti
saḥ agnaye hiraṇyavate aṣṭākapālam puroﾱāśam nirvapet
tasya yājyā anuvākye hiraṇya keśaḥ rajasaḥ visāre ā te suparṇāḥ aminanta evaiḥ iti
āhutim vā āhavanīye juhuyāt agnaye hiraṇyavate svāhā iti
sā tatra prāyaścittiḥ
tat āhuḥ yaḥ āhitāgniḥ yadi prātar asnātaḥ agnihotram juhuyāt kā tatra prāyaścittiḥ iti
saḥ agnaye varuṇāya aṣṭākapālam puroﾱāśam nirvapet
tasya yājyā anuvākye tvam naḥ agne varuṇasya vidvān sa tvam naḥ agne avamaḥ bhava ūti iti
āhutim vā āhavanīye juhuyāt agnaye varuṇāya svāhā iti
sā tatra prāyaścittiḥ
tat āhuḥ yaḥ āhitāgniḥ yadi sūtakānnam prāśnīyāt kā tatra prāyaścittiḥ iti
saḥ agnaye tantumate aṣṭākapālam puroﾱāśam nirvapet
tasya yājyā anuvākye tantum tanvan rajasaḥ bhānum anu ihi akṣānahaḥ nahyatana uta somyāḥ iti
āhutim vā āhavanīye juhuyāt agnaye tantumate svāhā iti
sā tatra prāyaścittiḥ
tat āhuḥ yaḥ āhitāgniḥ jīve mṛtaśabdam śrutvā kā tatra prāyaścittiḥ iti
saḥ agnaye surabhimate aṣṭākapālam puroﾱāśam nirvapet
tasya yājyā anuvākye agniḥ hotā ni asīdat yajīyān sādhvīm akaḥ deva vītim naḥ adya iti
āhutim vā āhavanīye juhuyāt agnaye surabhimate svāhā iti
sā tatra prāyaścittiḥ
tat āhuḥ yaḥ āhitāgniḥ yasya bhāryā gauḥ vā yamau janayet kā tatra prāyaścittiḥ iti
saḥ agnaye marutvate trayodaśa kapālam puroﾱāśam nirvapet
tasya yājyā anuvākye marutaḥ yasya hi kṣaye arāḥ iva id acaramāḥ ahā iva iti
āhutim vā āhavanīye juhuyāt agnaye marutvate svāhā iti
sā tatra prāyaścittiḥ
tat āhuḥ apatnīkaḥ api agnihotram āharet na āharet iti
āharet iti āhuḥ yadi na āharet anaddhā puruṣaḥ
kaḥ anaddhāpuruṣaḥ iti
na devān na pitṝn na manuṣyān iti
tasmāt apatnīkaḥ api agnihotram āharet
tat eṣā abhi yajña gāthā gīyate yajet sautrāmaṇyām apatnīkaḥ api asomapaḥ mātā pitṛbhyām anṛṇa arthāt yaja iti vacanāt śrutiḥ iti
tasmāt saumyam yājayet
tat āhuḥ vācā apatnīkaḥ agnihotram katham eva juhoti niviṣṭe mṛtā patnī naṣṭā vā agnihotram katham agnihotram juhoti
putrān pautrān naptṝn iti āhuḥ asmin ca loke amuṣmin ca asmin loke ayam svargaḥ a svargeṇa svargam lokam āruroha iti
amuṣya eva lokasya saṃtatim dhārayati
tasmāt apatnīkasya ādhānam kurvanti
apatnīkaḥ agnihotram katham agnihotram juhoti
śraddhā patnī satyam yajamānaḥ śraddhā satyam tat iti uttamam mithunam
śraddhā satyam tat iti uttamam mithunam
śraddhayā satyena mithunena svargān lokān jayati iti
tat āhuḥ
pūrvām paurṇamāsīm upavaset iti paiṅgyam
uttarām iti kauṣītakam
yā pūrvā paurṇamāsī sā anumatiḥ
yā uttarā sā rākā
yā pūrvā amāvāsyā sā sinīvālī
yā uttarā sā kuhūḥ
yām paryastam iyāt abhyudiyāt iti sā tithiḥ
pūrvām paurṇamāsīm upavaset
a nirjñāya purastāt amāvāsyāyām candramasam yat upaiti yat yajate tena somam krīṇanti
tena uttarām uttarām upavaset
uttarāṇi ha vai somaḥ yajate somam anu daivatam
etat vai deva somam yat candramāḥ
tasmāt uttarām upavaset
tat āhuḥ yasya agnim an uddhṛtam ādityaḥ abhyudiyāt vā abhyastam iyāt vā praṇītaḥ vā prāk homāt upaśāmyet kā tatra prāyaścittiḥ
hiraṇyam puraskṛtya sāyam uddharet
jyotiḥ vai śukram hiraṇyam
jyotiḥ śukram asau
tat eva tat jyotiḥ śukram paśyan uddharati
rajatam antardhāya prātar uddharet
etat rātri rūpam
purā sambhedāt chāyānām āhavanīyam uddharet
mṛtyuḥ vai tamaḥ chāyā
tena eva tat jyotiṣā mṛtyum tamaḥ chāyām tarati
sā tatra prāyaścittiḥ
tat āhuḥ yasya gārhapatya āhavanīyau antareṇa anaḥ vā rathaḥ vā śvā vā pratipadyeta kā tatra prāyaścittiḥ iti
na enat manasi kuryāt iti āhuḥ ātmani asya hitāḥ bhavanti iti
tat ced manasi kurvīta gārhapatyāt a vicchinnām udaka dhārām haret tantum tanvan rajasaḥ bhānum anu ihi iti āhavanīyāt
sā tatra prāyaścittiḥ
tat āhuḥ katham agnīn anvādadhānaḥ anvāhāryapacanam āhārayet na āhārayet
āhārayet iti āhuḥ
prāṇān vai eṣaḥ abhyātmam dhatte yaḥ agnīn ādhatte
teṣām eṣaḥ annādatamaḥ bhavati yat anvāhāryapacanaḥ
tasmin etām āhutim juhoti agnaye anna ādāya annapataye svāhā iti
anna ādaḥ ha anna patiḥ bhavati aśnute prajayā annādyam yaḥ evam veda
antareṇa gārhapatya āhavanīyau hoṣyan saṃcareta
etena ha vai enam saṃcaramāṇam agnayaḥ viduḥ ayam asmāsu hoṣyati iti
etena ha vai asya saṃcaramāṇasya gārhapatya āhavanīyau pāpmānam apahataḥ saḥ apahata pāpmā ūrdhvaḥ svargam lokam eti iti vai brāhmaṇam udāharanti
tat āhuḥ katham agnīn pravatsyan upatiṣṭheta proṣya vā pratyetya ahar ahar vā iti
tūṣṇīm iti āhuḥ
tūṣṇīm vai śreyasaḥ ākāṅkṣante
atha api āhuḥ ahar ahar vai ete yajamānasya aśraddhayā udvāsanāt praplāvanāt bibhyati
tān upatiṣṭheta eva abhayam vaḥ abhayam me astu iti
abhayam ha eva asmai bhavati
abhayam ha eva asmai bhavati
hariścandraḥ ha vaidhasaḥ aikṣvākaḥ rājā a putraḥ āsa
tasya ha śatam jāyāḥ babhūvuḥ
śatam
tāsu putram na lebhe
tasya ha parvata nāradau gṛhe ūṣatuḥ
sa ha nāradam papraccha yam nu imam putram icchanti ye vijānanti ye ca na kim svid putreṇa vindate tat me ācakṣva nārada iti
saḥ ekayā pṛṣṭaḥ daśabhiḥ pratyuvāca
ṛṇam asmin saṃnayati amṛta tvam ca gacchati pitā putrasya jātasya paśyet ced jīvataḥ mukham yāvantaḥ pṛthivyām bhogāḥ yāvantaḥ jātavedasi yāvantaḥ apsu prāṇinām bhūyān putre pituḥ tatas śaśvat putreṇa pitaraḥ atyāyan bahulam tamaḥ ātmā hi jajñe ātmanaḥ saḥ irāvatī atitāriṇī kim nu malam kim ajinam kim u śmaśrūṇi kim tapaḥ putram brahmāṇaḥ icchadhvam sa vai lokaḥ avadāvadaḥ annam ha prāṇaḥ śaraṇam ha vāsaḥ rūpam hiraṇyam paśavaḥ vivāhāḥ sakhā ha jāyā kṛpaṇam ha duhitā jyotiḥ ha putraḥ parame vyoman patiḥ jāyām praviśati garbhaḥ bhūtvā sa mātaram tasyām punar navaḥ bhūtvā daśame māsi jāyate tat jāyā jāyā bhavati yat asyām jāyate punar ābhūtiḥ eṣā ābhūtiḥ bījam etat nidhīyate devāḥ ca etām ṛṣayaḥ ca tejaḥ samabharat mahat devāḥ manuṣyān abruvan eṣā vaḥ jananī punar na aputrasya lokaḥ asti iti tat sarve paśavaḥ viduḥ tasmāt tu putraḥ mātaram svasāram ca adhirohati eṣa panthāḥ urugāyaḥ su śevaḥ yam putriṇaḥ ākramante viśokāḥ tam paśyanti paśavaḥ vayāṃsi ca tasmāt te mātrā api mithunībhavanti iti ha asmai ākhyāya
atha enam uvāca varuṇam rājānam upadhāva putraḥ me jāyatām tena tvā yajai iti
tathā iti
sa varuṇam rājānam upasasāra putraḥ me jāyatām tena tvā yajai iti
tathā iti
tasya ha putraḥ jajñe rohitaḥ nāma
tam ha uvāca ajani vai te putraḥ yajasva mā anena iti
sa ha uvāca yadā vai paśuḥ nirdaśaḥ bhavati atha sa medhyaḥ bhavati nirdaśaḥ nu astu atha tvā yajai iti
tathā iti
sa ha nirdaśaḥ āsa
tam ha uvāca nirdaśaḥ nu abhūt yajasva mā anena iti
sa ha uvāca yadā vai paśoḥ dantāḥ jāyante atha sa medhyaḥ bhavati dantāḥ nu asya jāyantām atha tvā yajai iti
tathā iti
tasya ha dantāḥ jajñire
tam ha uvāca ajñata vai asya dantāḥ yajasva mā anena iti
sa ha uvāca yadā vai paśoḥ dantāḥ padyante atha sa medhyaḥ bhavati dantāḥ nu asya padyantām atha tvā yajai iti
tathā iti
tasya ha dantāḥ pedire
tam ha uvāca apatsata vai asya dantāḥ yajasva mā anena iti
sa ha uvāca yadā vai paśoḥ dantāḥ punar jāyante atha sa medhyaḥ bhavati dantāḥ nu asya punar jāyantām atha tvā yajai iti
tathā iti
tasya ha dantāḥ punar jajñire
tam ha uvāca ajñata vai asya punar dantāḥ yajasva mā anena iti
sa ha uvāca yadā vai kṣatriyaḥ sāṃnāhukaḥ bhavati atha sa medhyaḥ bhavati saṃnāham nu prāpnotu atha tvā yajai iti
tathā iti
sa ha saṃnāham prāpa
tam ha uvāca saṃnāham nu prāpat yajasva mā anena iti
sa tathā iti uktvā putram āmantrayāmāsa tata ayam vai mahyam tvām adadāt hanta tvayā aham imam yajai iti
sa ha na iti uktvā dhanuḥ ādāya araṇyam apātasthau
sa saṃvatsaram araṇye cacāra
atha ha aikṣvākam varuṇaḥ jagrāha
tasya ha udaram jajñe
tat u ha rohitaḥ śuśrāva
saḥ araṇyāt grāmam eyāya
tam indraḥ puruṣa rūpeṇa paryetya uvāca nānā śrāntāya śrīḥ asti iti rohita śuśruma pāpaḥ nṛṣadvaraḥ janaḥ indraḥ id carataḥ sakhā cara eva iti
cara eva iti vai mā brāhmaṇaḥ avocat iti ha dvitīyam saṃvatsaram araṇye cacāra
saḥ araṇyāt grāmam eyāya
tam indraḥ puruṣa rūpeṇa paryetya uvāca puṣpiṇyau carataḥ jaṅghe bhūṣṇuḥ ātmā phalagrahiḥ śere asya sarve pāpmānaḥ śrameṇa prapathe hatāḥ cara eva iti
cara eva iti vai mā brāhmaṇaḥ avocat iti
cara eva iti vai mā brāhmaṇaḥ avocat iti ha tṛtīyam saṃvatsaram araṇye cacāra
saḥ araṇyāt grāmam eyāya
tam indraḥ puruṣa rūpeṇa paryetya uvāca āste bhagaḥ āsīnasya ūrdhvaḥ tiṣṭhati tiṣṭhataḥ śete nipadyamānasya carāti carataḥ bhagaḥ cara eva iti
cara eva iti vai mā brāhmaṇaḥ avocat iti
cara eva iti vai mā brāhmaṇaḥ avocat iti ha caturtham saṃvatsaram araṇye cacāra
saḥ araṇyāt grāmam eyāya
tam indraḥ puruṣa rūpeṇa paryetya uvāca kaliḥ śayānaḥ bhavati saṃjihānaḥ tu dvāparaḥ uttiṣṭhan tretā bhavati kṛtam sampadyate caran cara eva iti
cara eva iti vai mā brāhmaṇaḥ avocat iti
cara eva iti vai mā brāhmaṇaḥ avocat iti ha pañcamam saṃvatsaram araṇye cacāra
saḥ araṇyāt grāmam eyāya
tam indraḥ puruṣa rūpeṇa paryetya uvāca caran vai madhu vindati caran svādum udumbaram sūryasya paśya śremāṇam yaḥ na tandrayate caran cara eva iti
cara eva iti
cara eva iti vai mā brāhmaṇaḥ avocat iti
cara eva iti vai mā brāhmaṇaḥ avocat iti ha ṣaṣṭham saṃvatsaram araṇye cacāra
saḥ ajīgartam sauyavasim ṛṣim aśanāyā parītam araṇye upeyāya
tasya ha trayaḥ putrāḥ āsuḥ śunaḥpucchaḥ śunaḥśepaḥ śunolāṅgūlaḥ iti
tam ha uvāca ṛṣe aham te śatam dadāmi aham eṣām ekena ātmānam niṣkrīṇai iti
sa jyeṣṭham putram nigṛhṇānaḥ uvāca na nu imam iti na u eva imam iti kaniṣṭham mātā
tau ha madhyame saṃpādayāṃcakratuḥ śunaḥśepe
tasya ha śatam dattvā sa tam ādāya saḥ araṇyāt grāmam eyāya
sa pitaram etya uvāca tata hanta aham anena ātmānam niṣkrīṇai iti
sa varuṇam rājānam upasasāra anena tvā yajai iti
anena tvā yajai iti
tathā iti bhūyān vai brāhmaṇaḥ kṣatriyāt iti varuṇaḥ uvāca
tasmai etam rājasūyam yajña kratum provāca
tam etam abhiṣecanīye puruṣam paśum ālebhe
tasya ha viśvāmitraḥ hotā āsīt jamadagniḥ adhvaryuḥ vasiṣṭhaḥ brahmā ayāsyaḥ udgātā
tasmai upākṛtāya niyoktāram na vividuḥ
sa ha uvāca ajīgartaḥ sauyavasiḥ mahyam aparam śatam datta aham enam niyokṣyāmi iti
tasmai aparam śatam daduḥ
tam sa niyuyoja
tasmai upākṛtāya niyuktāya āprītāya paryagnikṛtāya viśasitāram na vividuḥ
sa ha uvāca ajīgartaḥ sauyavasiḥ mahyam aparam śatam datta aham enam viśasiṣyāmi iti
tasmai aparam śatam daduḥ
saḥ asim niḥśyānaḥ eyāya
atha ha śunaḥśepaḥ īkṣāṃcakre amānuṣam iva vai mā viśasiṣyanti hanta aham devatāḥ upadhāvāni iti
sa prajāpatim eva prathamam devatānām upasasāra kasya nūnam katamasya amṛtānām iti etayā ṛcā
tam prajāpatiḥ uvāca agniḥ vai devānām nediṣṭhaḥ tam eva upadhāva iti
saḥ agnim upasasāra agneḥ vayam prathamasya amṛtānām iti etayā ṛcā
tam agniḥ uvāca savitā vai prasavānām īśe tam eva upadhāva iti
savitā vai prasavānām īśe tam eva upadhāva iti
sa savitāram upasasāra abhi tvā deva savitar iti etena tṛcena
tam savitā uvāca varuṇāya vai rājñe niyuktaḥ asi tam eva upadhāva iti
sa varuṇam rājānam upasasāra atas uttarābhiḥ ekatriṃśatā
tam varuṇaḥ uvāca agniḥ vai devānām mukham suhṛdayatamaḥ tam nu stuhi atha tvā utsrakṣyāmaḥ iti
saḥ agnim tuṣṭāva atas uttarābhiḥ dvāviṃśatyā
tam agniḥ uvāca viśvān nu devān stuhi atha tvā utsrakṣyāmaḥ iti
sa viśvān devān tuṣṭāva namaḥ mahadbhyaḥ namaḥ arbhakebhyaḥ iti etayā ṛcā
tam viśve devāḥ ūcuḥ indraḥ vai devānām ojiṣṭhaḥ baliṣṭhaḥ sahiṣṭhaḥ sattamaḥ tam nu stuhi atha tvā utsrakṣyāmaḥ iti
saḥ indram tuṣṭāva yat cit hi satya soma pāḥ iti ca etena sūktena uttarasya ca pañcadaśabhiḥ
tasmai indraḥ stūyamānaḥ prītaḥ manasā hiraṇya ratham dadau
tam etayā pratīyāya śaśvat indraḥ iti
tam indraḥ uvāca aśvinau stuhi atha tvā utsrakṣyāmaḥ iti
saḥ aśvinau tuṣṭāva atas uttareṇa tṛcena
tam aśvinau ūcatuḥ uṣasam nu stuhi atha tvā utsrakṣyāmaḥ iti
saḥ uṣasam tuṣṭāva atas uttarena tṛcena
tasya ha sma ṛci ṛci uktāyām vi pāśaḥ mumuce
kanīyaḥ aikṣvākasya udaram bhavati
uttamasyām eva ṛci uktāyām vi pāśaḥ mumuce
agadaḥ aikṣvākaḥ āsa
tam ṛtvijaḥ ūcuḥ tvam eva naḥ asya ahnaḥ saṃsthām adhigaccha iti
atha ha etam śunaḥśepaḥ añjaḥsavam dadarśa
tam etābhiḥ catasṛbhiḥ abhisuṣāva yat cit hi tvam gṛhe gṛhe iti
atha enam droṇakalaśam abhyavanināya ucchiṣṭam camvoḥ bhara iti etayā ṛcā
atha ha asmin anvārabdhe pūrvābhiḥ catasṛbhiḥ sa svāhākārābhiḥ juhavāṃcakāra
atha enam avabhṛtham abhyavanināya tvam naḥ agne varuṇasya vidvān iti etābhyām
atha enam atas ūrdhvam agnim āhavanīyam upasthāpayāṃcakāra śunaḥ cit śepam niditam sahasrāt iti
atha ha śunaḥśepaḥ viśvāmitrasya aṅkam āsasāda
sa ha uvāca ajīgartaḥ sauyavasiḥ ṛṣe punar me putram dehi iti
na iti ha uvāca viśvāmitraḥ devāḥ vai imam mahyam arāsata iti
sa ha devarātaḥ vaiśvāmitraḥ āsa
tasya ete kāpileya bābhravāḥ
sa ha uvāca ajīgartaḥ sauyavasiḥ vihvayāvahai iti
sa ha uvāca ajīgartaḥ sauyavasiḥ āṅgirasaḥ janmanā asi ājīgartiḥ śrutaḥ kaviḥ ṛṣe paitāmahāt tantoḥ mā apagāḥ punar ehi mām iti
sa ha uvāca śunaḥśepaḥ adarśuḥ tvā śāsa hastam na yat śūdreṣu alapsata gavām trīṇi śatāni tvam avṛṇīthāḥ mat aṅgiraḥ iti
sa ha uvāca ajīgartaḥ sauyavasiḥ tat vai mā tāta tapati pāpam karma mayā kṛtam tat aham nihnave tubhyam pratiyantu śatāḥ gavām iti
sa ha uvāca śunaḥśepaḥ yaḥ sakṛt pāpakam kuryāt kuryāt enat tatas aparam na apāgāḥ śaudrāt nyāyāt asaṃdheyam tvayā kṛtam iti
asaṃdheyam iti ha viśvāmitraḥ upapapāda
sa ha uvāca viśvāmitraḥ bhīmaḥ eva sauyavasiḥ śāsena viśiśāsiṣuḥ asthāt mā etasya putraḥ bhūḥ mama eva upehi putra tām iti
sa ha uvāca śunaḥśepaḥ sa vai yathā naḥ jñapaya rāja putra tathā vada yathā eva āṅgirasaḥ san upeyām tava putra tām iti
sa ha uvāca viśvāmitraḥ jyeṣṭhaḥ me tvam putrāṇām syāḥ tava śreṣṭhā prajā syāt upeyāḥ daivam me dāyam tena vai tvā upamantraye iti
sa ha uvāca śunaḥśepaḥ saṃjānāneṣu vai brūyāḥ sauhardyāya me śriyai yathā aham bharata ṛṣabha upeyām tava putra tām iti
atha ha viśvāmitraḥ putrān āmantrayāmāsa madhuchandāḥ śṛṇotana ṛṣabhaḥ reṇuḥ aṣṭakaḥ ye ke ca bhrātaraḥ sthana asmai jyaiṣṭhyāya kalpadhvam iti
tasya ha viśvāmitrasya eka śatam putrāḥ āsuḥ
pañcāśat eva jyāyāṃsaḥ madhuchandasaḥ pañcāśat kanīyāṃsaḥ
tat ye jyāyāṃsaḥ na te kuśalam menire
tān anuvyājahāra antān vaḥ prajā bhakṣīṣṭa iti
te ete andhrāḥ puṇḍrāḥ śabarāḥ pulindāḥ mūtibāḥ iti
udantyāḥ bahavaḥ bhavanti
vaiśvāmitrāḥ dasyūnām bhūyiṣṭhāḥ
sa ha uvāca madhuchandāḥ pañcāśatā sārdham yat naḥ pitā saṃjānīte tasmin tiṣṭhāmahe vayam puras tvā sarve kurmahe tvām anvañcaḥ vayam smasi iti
atha ha viśvāmitraḥ pratītaḥ putrān tuṣṭāva te vai putrāḥ paśumantaḥ vīravantaḥ bhaviṣyatha ye mānam me anugṛhṇantaḥ vīravantam akarta mā puraetrā vīravantaḥ devarātena gāthināḥ sarve rādhyāḥ stha putrāḥ eṣa vaḥ sat vivācanam eṣa vaḥ vīraḥ devarātaḥ tam anvita yuṣmān ca dāyam me upetā vidyām yām u ca vidmasi
te samyañcaḥ vaiśvāmitrāḥ sarve sākam sa rātayaḥ devarātāya tasthire dhṛtyai śraiṣṭhyāya gāthināḥ
adhīyata devarātaḥ rikthayoḥ ubhayoḥ ṛṣiḥ jahnūnām ca ādhipatye daive vede ca gāthinām
tat etat para ṛc śata gātham śaunaḥśepam ākhyānam
tat hotā rājñe abhiṣiktāya ācaṣṭe
hiraṇya kaśipau āsīnaḥ ācaṣṭe
hiraṇya kaśipau āsīnaḥ pratigṛṇāti
yaśaḥ vai hiraṇyam
yaśasā eva enam tat samardhayati
om iti ṛcaḥ pratigaraḥ evam tathā iti gāthāyāḥ
om iti vai daivam
tathā iti mānuṣam
daivena ca eva enam tat mānuṣeṇa ca pāpāt enasaḥ pramuñcati
tasmāt yaḥ rājā vijitī syāt api a yajamānaḥ ākhyāpayeta eva etat śaunaḥśepam ākhyānam
na ha asmin alpam ca na enaḥ pariśiṣyate
sahasram ākhyātre dadyāt śatam pratigaritre
ete ca eva āsane śvetaḥ ca aśvatarī rathaḥ hotuḥ
putra kāmāḥ ha api ākhyāpayeran
labhante ha putrān
labhante ha putrān
prajāpatiḥ yajñam asṛjata
yajñam sṛṣṭam anu brahma kṣatre asṛjyetām
brahma kṣatre anu dvayyaḥ prajāḥ asṛjyanta hutādaḥ ca a huta adaḥ ca brahma eva anu hutādaḥ kṣatram anu a huta adaḥ
etāḥ vai prajāḥ hutādaḥ yat brāhmaṇāḥ
atha etāḥ a huta adaḥ yat rājanyaḥ vaiśyaḥ śūdraḥ
tābhyaḥ yajñaḥ udakrāmat
tam brahma kṣatre anvaitām
yāni eva brahmaṇaḥ āyudhāni taiḥ brahma anvait yāni kṣatrasya taiḥ kṣatram
etāni vai brahmaṇaḥ āyudhāni yat yajñāyudhāni
atha etāni kṣatrasya āyudhāni yat aśva rathaḥ kavacaḥ iṣu dhanva
tam kṣatram an anvāpya nyavartata
āyudhebhyaḥ ha sma asya vijamānaḥ parāṅ eva eti
atha enam brahma anvait
tam āpnot
tam āptvā parastāt nirudhya atiṣṭhat
saḥ āptaḥ parastāt niruddhaḥ tiṣṭhan jñātvā svāni āyudhāni brahma upāvartata
tasmāt ha api etarhi yajñaḥ brahmaṇi eva brāhmaṇeṣu pratiṣṭhitaḥ
atha enat kṣatram anvāgacchat
tat abravīt upa mā asmin yajñe hvayasva iti
tat tathā iti abravīt
tat vai nidhāya svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartasva iti
tathā iti
tat kṣatram nidhāya svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartata
tasmāt ha api etarhi kṣatriyaḥ yajamānaḥ nidhāya eva svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartate
atha atas devayajanasya eva yācñyaḥ
tat āhuḥ yat brāhmaṇaḥ rājanyaḥ vaiśyaḥ dīkṣiṣyamāṇam kṣatriyam devayajanam yācati kam kṣatriyaḥ yācet iti
daivam kṣatram yācet iti āhuḥ
ādityaḥ vai daivam kṣatram
ādityaḥ eṣām bhūtānām adhipatiḥ
sa yat ahar dīkṣiṣyamāṇaḥ bhavati tat ahar pūrvāhṇe eva udyantam ādityam upatiṣṭheta idam śreṣṭham jyotiṣām jyotiḥ uttamam
deva savitar devayajanam me dehi deva yajanam iti devayajanam yācati
sa yat tatra yācitaḥ uttarām sarpati
om tathā dadāmi iti ha eva tat āha
tasya ha na kācana riṣṭiḥ bhavati
devena savitrā prasūtasya uttarottariṇīm ha śriyam aśnute
aśnute ha prajānām aiśvaryam ādhipatyam yaḥ evam upasthāya yācitvā devayajanam adhyavasāya dīkṣate kṣatriyaḥ san
atha atas iṣṭāpūrtasya a parijyāniḥ kṣatriyasya yajamānasya
sa purastāt dīkṣāyāḥ āhutim juhuyāt caturgṛhītam ājyam āhavanīye iṣṭāpūrtasya a parijyānyai punar naḥ indraḥ maghavā dadātu brahma punar iṣṭam pūrtam dāt svāhā iti
atha anūbandhyāyai samiṣṭa yajuṣām upariṣṭāt punar naḥ agniḥ jātavedāḥ dadātu kṣatram punar iṣṭam pūrtam dāt svāhā iti
sā eṣā iṣṭāpūrtasya a parijyāniḥ kṣatriyasya yajamānasya yat ete āhutī
tasmāt ete hotavye
tat u ha sma āha saujātaḥ ārāḍhiḥ ajītapunarvaṇyam vai etat yat ete āhutī iti yathā ha kāmayeta tathā ete kuryāt yaḥ itas anuśāsanam kuryāt iti
ime tu eva juhuyāt brahma prapadye brahma mā kṣatrāt gopāyatu brahmaṇe svāhā iti
tat tat iti
brahma vai eṣa prapadyate yaḥ yajñam prapadyate
brahma vai yajñaḥ yajñāt u ha vai eṣa punar jāyate yaḥ dīkṣate
tam brahma prapannam kṣatram na parijināti
brahma mā kṣatrāt gopāyatu iti āha yathā enam brahma kṣatrāt gopāyet
brahmaṇe svāhā iti tat enat prīṇāti
tat enat prītam kṣatrāt gopāyati
atha anūbandhyāyai samiṣṭa yajuṣām upariṣṭāt kṣatram prapadye kṣatram mā brahmaṇaḥ gopāyatu kṣatrāya svāhā iti
tat tat iti
kṣatram vai eṣa prapadyate yaḥ rāṣṭram prapadyate
kṣatram hi rāṣṭram
tam kṣatram prapannam brahma na parijināti
kṣatram mā brahmaṇaḥ gopāyatu iti āha yathā enam kṣatram brahmaṇaḥ gopāyet
kṣatrāya svāhā iti tat enat prīṇāti
tat enat prītam brahmaṇaḥ gopāyati
sā eṣā iṣṭāpūrtasya eva a parijyāniḥ kṣatriyasya yajamānasya yat ete āhutī
tasmāt ete eva hotavye
atha aindraḥ vai devatayā kṣatriyaḥ bhavati traiṣṭubhaḥ chandasā pañcadaśaḥ stomena somaḥ rājyena rājanyaḥ bandhunā
sa ha dīkṣamāṇaḥ eva brāhmaṇa tām abhyupaiti yat kṛṣṇājinam adhyūhati yat dīkṣita vratam carati yat enam brāhmaṇāḥ abhisaṃgacchante
tasya ha dīkṣamāṇasya indraḥ eva indriyam ādatte triṣṭubh vīryam pañcadaśaḥ stomaḥ āyuḥ somaḥ rājyam pitaraḥ yaśaḥ kīrtim anyaḥ vai ayam asmat bhavati brahma vai ayam bhavati brahma vai ayam upāvartate iti vadantaḥ
sa purastāt dīkṣāyāḥ āhutim hutvā āhavanīyam upatiṣṭheta na indrāt devatāyāḥ emi na triṣṭubhaḥ chandasaḥ na pañcadaśāt stomāt na somāt rājñaḥ na pitryāt bandhoḥ mā me indraḥ indriyam ādita mā triṣṭubh vīryam mā pañcadaśaḥ stomaḥ āyuḥ mā somaḥ rājyam mā pitaraḥ yaśaḥ kīrtim saha indriyeṇa vīryeṇa āyuṣā rājyena yaśasā bandhunā agnim upaimi gāyatrīm chandaḥ trivṛtam stomam somam rājānam brahma prapadye brāhmaṇaḥ bhavāmi iti
tasya ha na indraḥ indriyam ādatte na triṣṭubh vīryam na pañcadaśaḥ stomaḥ āyuḥ na somaḥ rājyam na pitaraḥ yaśaḥ kīrtim ye evam etām āhutim hutvā āhavanīyam upasthāya dīkṣate kṣatriyaḥ san
atha āgneyaḥ vai devatayā kṣatriyaḥ dīkṣitaḥ bhavati gāyatraḥ chandasā trivṛt stomena brāhmaṇaḥ bandhunā
sa ha udavasyan eva kṣatriya tām abhyupaiti
tasya ha udavasyataḥ agniḥ eva tejaḥ ādatte gāyatrī vīryam trivṛt stomaḥ āyuḥ brāhmaṇāḥ brahma yaśaḥ kīrtim anyaḥ vai ayam asmat bhavati kṣatram vai ayam bhavati kṣatram vai ayam upāvartate iti vadantaḥ
saḥ hutvā āhutim āhavanīyam upatiṣṭheta na agneḥ devatāyāḥ emi na gāyatryāḥ chandasaḥ na trivṛtaḥ stomāt na brahmaṇaḥ bandhoḥ mā me agniḥ tejaḥ ādita mā gāyatrī vīryam mā trivṛt stomaḥ āyuḥ mā brāhmaṇāḥ brahma yaśaḥ kīrtim saha tejasā vīryeṇa āyuṣā brahmaṇā yaśasā kīrtyā indram devatām upaimi triṣṭubham chandaḥ pañcadaśam stomam somam rājānam kṣatram prapadye kṣatriyaḥ bhavāmi devāḥ pitaraḥ pitaraḥ devāḥ yaḥ asmi sa san yaje svam me idam iṣṭam svam pūrtam svam śrāntam svam hutam tasya me ayam agniḥ upadraṣṭā ayam vāyuḥ upaśrotā asau ādityaḥ anukhyātā idam aham yaḥ eva asmi saḥ asmi iti
tasya ha na agniḥ tejaḥ ādatte na gāyatrī vīryam na trivṛt stomaḥ āyuḥ na brāhmaṇāḥ brahma yaśaḥ kīrtim yaḥ evam etām āhutim hutvā āhavanīyam upasthāya udavasyati kṣatriyaḥ san
atha atas dīkṣāyāḥ āvedanasya eva tat āhuḥ yat brāhmaṇasya dīkṣitasya brāhmaṇaḥ adīkṣiṣṭa iti dīkṣām āvedayanti katham kṣatriyasya āvedayet iti
yathā eva etat brāhmaṇasya dīkṣitasya brāhmaṇaḥ adīkṣiṣṭa iti dīkṣām āvedayanti evam eva etat kṣatriyasya āvedayet purohitasya ārṣeyeṇa iti
tat tat iti
nidhāya vai eṣa svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartata
tasmāt tasya purohitasya ārṣeyeṇa dīkṣām āvedayeyuḥ
purohitasya ārṣeyeṇa pravaram pravṛṇīran
atha atas yajamāna bhāgasya eva tat āhuḥ prāśnīyāt kṣatriyaḥ yajamāna bhāgam na prāśnīyāt iti
yat prāśnīyāt ahutāt hutam prāśya pāpīyān syāt
yat na prāśnīyāt yajñāt ātmānam antariyāt
yajñaḥ vai yajamāna bhāgaḥ
sa brahmaṇe parihṛtyaḥ
purohita āyatanam vai etat kṣatriyasya yat brahmā
ardha ātmā u ha vai eṣa yat purohitaḥ
upa aha parokṣeṇa eva prāśita rūpam āpnoti
na asya pratyakṣam bhakṣitaḥ bhavati
yajñaḥ u ha vai eṣa pratyakṣam yat brahmā
brahmaṇi hi sarvaḥ yajñaḥ pratiṣṭhitaḥ yajñe yajamānaḥ
yajñe eva tat yajñam apyatyarjanti yathā apsu āpaḥ yathā agnau agnim
tat vai na atiricyate
tat enam na hinasti
tasmāt sa brahmaṇe parihṛtyaḥ
agnau ha eke juhvati prajāpateḥ vibhāt nāma lokaḥ tasmin tvā dadhāmi saha yajamānena svāhā iti
tat tathā na kuryāt
yajamānaḥ vai yajamāna bhāgaḥ
yajamānam ha saḥ agnau pravṛṇakti
yaḥ enam tatra brūyāt yajamānam agnau prāvārkṣīḥ pra asya agniḥ prāṇān dhakṣyati mariṣyati yajamānaḥ iti śaśvat tathā syāt
tasmāt tasya āśām na īyāt
āśām na iyāt
viśvaṃtaraḥ ha sauṣadmanaḥ śyāparṇān paricakṣāṇaḥ viśyāparṇam yajñam ājahre
tat ha anubudhya śyāparṇāḥ tam yajñam ājagmuḥ
te ha tat antarvedi āsāṃcakrire
tān ha dṛṣṭvā uvāca pāpasya vai ime karmaṇaḥ kartāraḥ āsate apūtāyai vācaḥ vaditāraḥ yat śyāparṇāḥ imān utthāpayata ime me antarvedi mā āsiṣata iti
tathā iti
tān utthāpayāṃcakruḥ
te ha utthāpyamānāḥ ruruvire ye tebhyaḥ bhūta vīrebhyaḥ asitamṛgāḥ kaśyapānām soma pītham abhijigyuḥ pārikṣitasya janamejayasya vikaśyape yajñe taiḥ te tatra vīravantaḥ āsuḥ kaḥ svid saḥ asmākaḥ asti vīraḥ yaḥ imam soma pītham abhijeṣyati iti
ayam aham asmi vaḥ vīraḥ iti ha uvāca rāmaḥ mārgaveyaḥ
rāmaḥ ha āsa mārgaveyaḥ anūcānaḥ śyāparṇīyaḥ
teṣām ha uttiṣṭhatām uvāca api nu rājan itthaṃvidam vedeḥ utthāpayanti iti
yaḥ tvam katham vettha brahmabandho
yatra indram devatāḥ paryavṛñjan viśvarūpam tvāṣṭram abhyamaṃsta vṛtram astṛta yatīn sālāvṛkebhyaḥ prādāt arurmaghān avadhīt bṛhaspateḥ pratyavadhīt iti tatra indraḥ soma pīthena vyārdhyata indrasya anu vyṛddhim kṣatram soma pīthena vyārdhyata api indraḥ soma pīthe abhavat tvaṣṭuḥ āmuṣya somam tat vyṛddham adya api kṣatram soma pīthena sa yaḥ tam bhakṣam vidyāt yaḥ kṣatrasya soma pīthena vyṛddhasya yena kṣatram samṛdhyate katham tam vedeḥ utthāpayanti iti
vettha brāhmaṇa tvam tam bhakṣam
veda hi iti
tam vai naḥ brāhmaṇa brūhi iti
tasmai vai te rājan iti ha uvāca
trayāṇām bhakṣāṇām ekam āhariṣyanti somam vā dadhi vā apaḥ vā
sa yadi somam brāhmaṇānām sa bhakṣaḥ
brāhmaṇān tena bhakṣeṇa jinviṣyasi
brāhmaṇa kalpaḥ te prajāyām ājaniṣyate ādāyī āpāyī āvasāyī yathākāma prayāpyaḥ
yadā vai kṣatriyāya pāpam bhavati brāhmaṇa kalpaḥ asya prajāyām ājāyate
īśvaraḥ ha asmāt dvitīyaḥ vā tṛtīyaḥ vā brāhmaṇa tām abhyupaitoḥ
sa brahmabandhavena jijyūṣitaḥ
atha yadi dadhi vaiśyānām sa bhakṣaḥ
vaiśyān tena bhakṣeṇa jinviṣyasi
vaiśya kalpaḥ te prajāyām ājaniṣyate anyasya bali kṛt anyasya adyaḥ yathākāma jyeyaḥ
yadā vai kṣatriyāya pāpam bhavati vaiśya kalpaḥ asya prajāyām ājāyate
īśvaraḥ ha asmāt dvitīyaḥ vā tṛtīyaḥ vā vaiśya tām abhyupaitoḥ
sa vaiśya tayā jijyūṣitaḥ
atha yadi apaḥ śūdrāṇām sa bhakṣaḥ
śūdrān tena bhakṣeṇa jinviṣyasi
śūdra kalpaḥ te prajāyām ājaniṣyate anyasya preṣyaḥ kāma utthāpyaḥ yathākāma vadhyaḥ
yadā vai kṣatriyāya pāpam bhavati śūdra kalpaḥ asya prajāyām ājāyate
īśvaraḥ ha asmāt dvitīyaḥ vā tṛtīyaḥ vā śūdra tām abhyupaitoḥ
sa śūdra tayā jijyūṣitaḥ
ete vai te trayaḥ bhakṣāḥ rājan iti ha uvāca yeṣām āśām na iyāt kṣatriyaḥ yajamānaḥ atha asya eṣa svaḥ bhakṣaḥ nyagrodhasya avarodhāḥ ca phalāni ca audumbarāṇi āśvatthāni plākṣāṇi abhiṣuṇuyāt tāni bhakṣayet saḥ asya svaḥ bhakṣaḥ yatas vai adhi devāḥ yajñena iṣṭvā svargam lokam āyan tatra etān camasān nyubjan te nyagrodhāḥ abhavan nyubjāḥ iti ha api enān etarhi ācakṣate kurukṣetre te ha prathama jāḥ nyagrodhānām tebhyaḥ ha anye adhijātāḥ te yat nyañcaḥ arohan tasmāt nyaṅ rohati nyak rohaḥ nyak rohaḥ vai nāma tam nyak roham santam nyagrodhaḥ iti ācakṣate parokṣeṇa parokṣa priyāḥ iva hi devāḥ
teṣām yaḥ camasānām rasaḥ avāṅ ait te avarodhāḥ abhavan atha yaḥ ūrdhvaḥ tāni phalāni eṣa ha vāva kṣatriyaḥ svāt bhakṣāt na eti yaḥ nyagrodhasya avarodhān ca phalāni ca bhakṣayati upa aha parokṣeṇa eva soma pītham āpnoti na asya pratyakṣam bhakṣitaḥ bhavati parokṣam iva ha vai eṣa somaḥ rājā yat nyagrodhaḥ parokṣam iva eṣa brahmaṇaḥ rūpam upanigacchati yat kṣatriyaḥ purodhayā eva dīkṣayā eva pravareṇa eva kṣatram vai etat vanaspatīnām yat nyagrodhaḥ kṣatram rājanyaḥ nitataḥ iva hi iha kṣatriyaḥ rāṣṭre vasan bhavati pratiṣṭhitaḥ iva nitataḥ iva nyagrodhaḥ avarodhaiḥ bhūmyām pratiṣṭhitaḥ iva tat yat kṣatriyaḥ yajamānaḥ nyagrodhasya avarodhān ca phalāni ca bhakṣayati ātmani eva tat kṣatram vanaspatīnām pratiṣṭhāpayati kṣatre ātmānam ha vai ātmani kṣatram vanaspatīnām pratiṣṭhāpayati nyagrodhaḥ iva avarodhaiḥ bhūmyām prati rāṣṭre tiṣṭhati ugram ha asya rāṣṭram a vyathyam bhavati yaḥ evam etam bhakṣam bhakṣayati kṣatriyaḥ yajamānaḥ
atha yat audumbarāṇi ūrjaḥ vai eṣaḥ annādyāt vanaspatiḥ ajāyata yat udumbaraḥ bhaujyam vai etat vanaspatīnām ūrjam eva asmin tat annādyam ca bhaujyam ca vanaspatīnām kṣatre dadhāti atha yat āśvatthāni tejasaḥ vai eṣa vanaspatiḥ ajāyata yat aśvatthaḥ sāmrājyam vai etat vanaspatīnām tejaḥ eva asmin tat sāmrājyam ca vanaspatīnām kṣatre dadhāti atha yat plākṣāṇi yaśasaḥ vai eṣa vanaspatiḥ ajāyata yat plakṣaḥ svārājyam ca ha vai etat vairājyam ca vanaspatīnām yaśaḥ eva asmin tat svārājya vairājye ca vanaspatīnām kṣatre dadhāti etāni asya purastāt upakﾱptāni bhavanti atha somam rājānam krīṇanti te rājñaḥ eva āvṛtā upavasathāt prativeśaiḥ caranti atha aupavasathyam ahar etāni adhvaryuḥ purastāt upakalpayeta adhiṣavaṇam carma adhiṣavaṇe phalake droṇakalaśam daśāpavitram adrīn pūtabhṛtam ca ādhavanīyam ca sthālīm udañcanam camasam ca tat yat etat rājānam prātar abhiṣuṇvanti tat enāni dvedhā vigṛhṇīyāt abhi anyāni sunuyāt mādhyaṃdināya anyāni pariśiṃṣyāt
tat yatra etān camasān unnayeyuḥ tat etam yajamāna camasam unnayet tasmin dve darbha taruṇake prāste syātām tayoḥ vaṣaṭkṛte antaḥparidhi pūrvam prāsyet dadhikrāvṇaḥ akāriṣam iti etayā ṛcā sa svāhākārayā anuvaṣaṭkṛte aparam ā dadhikrāḥ śavasā pañca kṛṣṭīḥ iti tat yatra etān camasān āhareyuḥ tat etam yajamāna camasam āharet tān yatra udgṛhṇīyuḥ tat enam upodgṛhṇīyāt tat yadā iḍām hotā upahvayeta yadā camasam bhakṣayet atha enam etayā bhakṣayet yat atra śiṣṭam rasinaḥ sutasya yat indraḥ apibat śacībhiḥ idam tat asya manasā śivena somam rājānam iha bhakṣayāmi iti śivaḥ ha vai asmai eṣa vānaspatyaḥ śivena manasā bhakṣitaḥ bhavati ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ śam naḥ edhi hṛde pītaḥ pra naḥ āyuḥ jīvase soma tārīḥ iti ātmanaḥ pratyabhimarśaḥ īśvaraḥ ha vai eṣaḥ a pratyabhimṛṣṭaḥ manuṣyasya āyuḥ pratyavahartoḥ an arhan mā bhakṣayati iti tat yat etena ātmānam abhimṛśati āyuḥ eva tat pratirate āpyāyasva sametu te sam te payāṃsi sam u yantu vājāḥ iti camasam āpyāyayati abhirūpābhyām yat yajñe abhirūpam tat samṛddham
tat yatra etān camasān sādayeyuḥ tat etam yajamāna camasam sādayet tān yatra prakampayeyuḥ tat enam anuprakampayet atha enam āhṛtam bhakṣayet narāśaṃsa pītasya deva soma te mati vidaḥ ūmaiḥ pitṛbhiḥ bhakṣitasya bhakṣayāmi iti prātaḥsavane nārāśaṃsaḥ bhakṣaḥ ūrvaiḥ iti mādhyaṃdine kāvyaiḥ iti tṛtīyasavane ūmāḥ vai pitaraḥ prātaḥsavane ūrvāḥ mādhyaṃdine kāvyāḥ tṛtīyasavane tat etat pitṝn eva amṛtān savana bhājaḥ karoti sarvaḥ ha eva saḥ amṛtaḥ iti ha sma āha priyavrataḥ somāpaḥ yaḥ kaḥ ca savana bhāj iti amṛtāḥ ha vai asya pitaraḥ savana bhājaḥ bhavanti ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ samānaḥ ātmanaḥ pratyabhimarśaḥ samānam āpyāyanam camasasya prātaḥsavanasya eva āvṛtā prātaḥsavane careyuḥ mādhyaṃdinasya mādhyaṃdine tṛtīyasavanasya tṛtīyasavane
tam evam etam bhakṣam provāca rāmaḥ mārgaveyaḥ viśvaṃtarāya sauṣadmanāya
tasmin ha uvāca prokte sahasram u ha brāhmaṇa tubhyam dadmaḥ saśyāparṇaḥ u me yajñaḥ iti
etam u ha eva provāca turaḥ kāvaṣeyaḥ janamejayāya pārikṣitāya etam u ha eva procatuḥ parvata nāradau somakāya sāhadevyāya sahadevāya sārñjayāya babhrave daivāvṛdhāya bhīmāya vaidarbhāya nagnajite gāndhārāya etam u ha eva provāca agniḥ sanaśrutāya ariṃdamāya kratuvide jānakaye etam u ha eva provāca vasiṣṭhaḥ sudāse paijavanāya
te ha te sarve eva mahat jagmuḥ etam bhakṣam bhakṣayitvā
sarve ha eva mahā rājā āsuḥ
ādityaḥ iva ha sma śriyām pratiṣṭhitāḥ tapanti sarvābhyaḥ digbhyaḥ balim āvahantaḥ
ādityaḥ iva ha vai śriyām pratiṣṭhitaḥ tapati
sarvābhyaḥ digbhyaḥ balim āvahati
ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ yajamānaḥ
athātaḥ stutaśastrayor eva
aikāhikam prātaḥsavanam aikāhikaṃ tṛtīyasavanam ete vai śānte kﾱpte pratiṣṭhite savane yad aikāhike śāntyai kﾱptyai pratiṣṭhityā apracyutyai
ukto mādhyaṃdinaḥ pavamāno ya ubhayasāmno bṛhatpṛṣṭhasyobhe hi sāmanī kriyete
ā tvā rathaṃ yathotaya idaṃ vaso sutam andha iti rāthaṃtarī pratipad rāthaṃtaro 'nucaraḥ pavamānokthaṃ vā etad yan marutvatīyam pavamāne vā atra rathaṃtaraṃ kurvanti bṛhat pṛṣṭhaṃ savīvadhatāyai tad idaṃ rathaṃtaraṃ stutam ābhyām pratipadanucarābhyām anuśaṃsati
atho brahma vai rathaṃtaraṃ kṣatraṃ bṛhad brahma khalu vai kṣatrāt pūrvam brahmapurastān ma ugraṃ rāṣṭram avyathyam asad ity athānnaṃ vai rathaṃtaram annam evāsmai tat purastāt kalpayaty atheyaṃ vai pṛthivī rathaṃtaram iyaṃ khalu vai pratiṣṭhā pratiṣṭhām evāsmai tat purastāt kalpayati
samāna indranihavo 'vibhaktaḥ so 'hnām udvān brāhmaṇaspatya ubhayasāmno rūpam ubhe hi sāmanī kriyete
samānyo dhāyyā avibhaktās tā ahnām
aikāhiko marutvatīyaḥ pragāthaḥ
janiṣṭhā ugraḥ sahase turāyeti sūktam ugravat sahasvat tat kṣatrasya rūpam mandra ojiṣṭha ity ojasvat tat kṣatrasya rūpam bahulābhimāna ity abhivad abhibhūtyai rūpaṃ tad ekādaśarcam bhavaty ekādaśākṣarā vai triṣṭup traiṣṭubho vai rājanya ojo vā indriyaṃ vīryaṃ triṣṭub ojaḥ kṣatraṃ vīryaṃ rājanyas tad enam ojasā kṣatreṇa vīryeṇa samardhayati tad gaurivītam bhavaty etad vai marutvatīyaṃ samṛddhaṃ yad gaurivītaṃ tasyoktam brāhmaṇam
tvām iddhi havāmaha iti bṛhatpṛṣṭham bhavati kṣatraṃ vai bṛhat kṣatreṇaiva tat kṣatraṃ samardhayaty atho kṣatraṃ vai bṛhad ātmā yajamānasya niṣkevalyaṃ tad yad bṛhatpṛṣṭham bhavati kṣatraṃ vai bṛhat kṣatreṇaivainaṃ tat samardhayaty atho jyaiṣṭhyaṃ vai bṛhaj jyaiṣṭhyenaivainaṃ tat samardhayaty atho śraiṣṭhyaṃ vai bṛhac chraiṣṭhyenaivainaṃ tat samardhayati
abhi tvā śūra nonuma iti rathaṃtaram anurūpaṃ kurvanty ayaṃ vai loko rathaṃtaram asau loko bṛhad asya vai lokasyāsau loko 'nurūpo 'muṣya lokasyāyaṃ loko 'nurūpas tad yad rathaṃtaram anurūpaṃ kurvanty ubhāv eva tallokau yajamānāya sambhoginau kurvanty atho brahma vai rathaṃtaraṃ kṣatram bṛhad brahmaṇi khalu vai kṣatram pratiṣṭhitaṃ kṣatre brahmātho sāmna eva sayonitāyai
yad vāvāneti dhāyyā tasyā uktam brāhmaṇam
ubhayaṃ śṛṇavac ca na iti sāmapragātha ubhayasāmno rūpam ubhe hi sāmanī kriyete
tam u ṣṭuhi yo abhibhūtyojā iti sūktam abhivad abhibhūtyai rūpam
aṣāﾱham ugraṃ sahamānam ābhir ity ugravat sahamānavat tat kṣatrasya rūpam
tat pañcadaśarcam bhavaty ojo vā indriyaṃ vīryam pañcadaśa ojaḥ kṣatraṃ vīryam rājanyas tad enam ojasā kṣatreṇa vīryeṇa samardhayati
tad bhāradvājam bhavati bhāradvājaṃ vai bṛhad ārṣeyeṇa saloma
eṣa ha vāva kṣatriyayajñaḥ samṛddho yo bṛhatpṛṣṭhas tasmād yatra kvaca kṣatriyo yajeta bṛhad eva tatra pṛṣṭhaṃ syāt tatsamṛddham
aikāhikā hotrā etā vai śāntāḥ kﾱptāḥ pratiṣṭhitā hotrā yad aikāhikāḥ śāntyai kﾱptyai pratiṣṭhityā apracyutyai tāḥ sarvarūpā bhavanti sarvasamṛddhāḥ sarvarūpatāyai sarvasamṛddhyai sarvarūpābhir hotrābhiḥ sarvasamṛddhābhiḥ sarvān kāmān avāpnavāmeti tasmād yatra kvacaikāhā asarvastomā asarvapṛṣṭhā aikāhikā eva tatra hotrāḥ syus tat samṛddham
ukthya evāyam pañcadaśaḥ syād ity āhur ojo vā indriyaṃ vīryam pañcadaśa ojaḥ kṣatraṃ vīryaṃ rājanyas tad enam ojasā kṣatreṇa vīryeṇa samardhayati
tasya triṃśat stutaśastrāṇi bhavanti triṃśadakṣarā vai virāḍ virāḍ annādyaṃ virājy evainaṃ tad annādye pratiṣṭhāpayati tasmāt tadukthyaḥ pañcadaśaḥ syād ity āhuḥ
jyotiṣṭoma evāgniṣṭomaḥ syāt
brahma vai stomānāṃ trivṛt kṣatram pañcadaśo brahma khalu vai kṣatrāt pūrvaṃ brahma purastān ma ugraṃ rāṣṭram avyathyam asad iti viśaḥ saptadaśaḥ śaudro varṇa ekaviṃśo viśaṃ caivāsmai tac chaudraṃ ca varṇam anuvartmānau kurvanty atho tejo vai stomānāṃ trivṛd vīryam pañcadaśaḥ prajātiḥ saptadaśaḥ pratiṣṭhaikaviṃśas tad enaṃ tejasā vīryeṇa prajātyā pratiṣṭhayāntataḥ samardhayati tasmāj jyotiṣṭomaḥ syāt
tasya caturviṃśatiḥ stutaśastrāṇi bhavanti caturviṃśatyardhamāso vai saṃvatsaraḥ saṃvatsare kṛtsnam annādyaṃ kṛtsna evainaṃ tad annādye pratiṣṭhāpayati tasmāj jyotiṣṭoma evāgniṣṭomaḥ syād agniṣṭomaḥ syāt
athātaḥ punarabhiṣekasyaiva
sūyate ha vā asya kṣatraṃ yo dīkṣate kṣatriyaḥ san sa yadāvabhṛthād udetyānūbandhyayeṣṭvodavasyaty athainam udavasānīyāyāṃ saṃsthitāyām punar abhiṣiñcanti
tasyaite purastād eva sambhārā upakﾱptā bhavanty audumbary āsandī tasyai prādeśamātrāḥ pādāḥ syur aratnimātrāṇi śīrṣaṇyānūcyāni mauñjaṃ vivayanaṃ vyāghracarmāstaraṇam audumbaraś camasa udumbaraśākhā tasminn etasmiṃś camase 'ṣṭātayāni niṣutāni bhavanti dadhi madhu sarpir ātapavarṣyā āpaḥ śaṣpāṇi ca tokmāni ca surā dūrvā
tad yaiṣā dakṣiṇā sphyavartanir veder bhavati tatraitām prācīm āsandīm pratiṣṭhāpayati tasyā antarvedi dvau pādau bhavato bahirvedi dvāv iyaṃ vai śrīs tasyā etat parimitaṃ rūpaṃ yad antarvedy athaiṣa bhūmāparimito yo bahirvedi tad yad asyā antarvedi dvau pādau bhavato bahirvedi dvā ubhayoḥ kāmayor upāptyai yaś cāntarvedi yaś ca bahirvedi
vyāghracarmaṇāstṛṇāty uttaralomnā prācīnagrīveṇa kṣatraṃ vā etad āraṇyānām paśūnāṃ yad vyāghraḥ kṣatraṃ rājanyaḥ kṣatreṇaiva tat kṣatraṃ samardhayati
tām paścāt prāṅ upaviśyācya jānu dakṣiṇam abhimantrayata ubhābhyām pāṇibhyām ālabhya
agniṣ ṭvā gāyatryā sayuk chandasārohatu savitoṣṇihā somo 'nuṣṭubhā bṛhaspatir bṛhatyā mitrāvaruṇau paṅktyendras triṣṭubhā viśve devā jagatyā tān aham anu rājyāya sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāyārohāmi
ity etām āsandīm ārohed dakṣiṇenāgre jānunātha savyena
tat tad itīṁ
caturuttarair vai devāś chandobhiḥ sayug bhūtvaitāṃ śriyam ārohan yasyām eta etarhi pratiṣṭhitā agnir gāyatryā savitoṣṇihā somo 'nuṣṭubhā bṛhaspatir bṛhatyā mitrāvaruṇau paṅktyendras triṣṭubhā viśve devā jagatyā
te ete abhyanūcyete agner gāyatry abhavat sayugveti
kalpate ha vā asmai yogakṣema uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etā anu devatā etām āsandīm ārohati kṣatriyaḥ san
athainam abhiṣekṣyann apāṃ śāntiṃ vācayati
śivena mā cakṣuṣā paśyatāpaḥ śivayā tanvopaspṛśata tvacam me sarvāṁ agnīṃr apsuṣado huve vo mayi varco balam ojo nidhatteti
naitasyābhiṣiṣicānasyāśāntā āpo vīryaṃ nirhaṇann iti
athainam udumbaraśākhām antardhāyābhiṣiñcati
imā āpaḥ śivatamā imāḥ sarvasya bheṣajīḥ imā rāṣṭrasya vardhanīr imā rāṣṭrabhṛto 'mṛtāḥ
yābhir indram abhyaṣiñcat prajāpatiḥ somaṃ rājānaṃ varuṇaṃ yamam manum tābhir adbhir abhiṣiñcāmi tvām ahaṃ rājñāṃ tvam adhirājo bhaveha
mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat
devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāya
bhūr iti ya icched imam eva praty annam adyād ity atha ya icched dvipuruṣam bhūr bhuva ity atha ya icchet tripuruṣaṃ vāpratimaṃ vā bhūr bhuvaḥ svar iti
taddhaika āhuḥ sarvāptir vā eṣā yad etā vyāhṛtayo 'tisarveṇa hāsya parasmai kṛtam bhavatīti tam etenābhiṣiñced devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāyeti
tad u punaḥ paricakṣate yad asarveṇa vāco 'bhiṣikto bhavatīśvaro ha tu purāyuṣaḥ praitor iti ha smāha satyakāmo jābālo yam etābhir vyāhṛtibhir nābhiṣiñcantīti
īśvaro ha sarvam āyur aitoḥ sarvam āpnod vijayenety u ha smāhoddālaka āruṇir yam etābhir vyāhṛtibhir abhiṣiñcantīti tam etenaivābhiṣiñced devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāya bhūr bhuvaḥ svar iti
athaitāni ha vai kṣatriyād ījānād vyutkrāntāni bhavanti brahmakṣatre ūrg annādyam apām oṣadhīnāṃ raso brahmavarcasam irā puṣṭiḥ prajātiḥ kṣatrarūpaṃ tad atho annasya rasa oṣadhīnāṃ kṣatram pratiṣṭhā tad yad evāmū purastād āhutī juhoti tad asmin brahmakṣatre dadhāti
atha yad audumbary āsandī bhavaty audumbaraś camasa udumbaraśākhorg vā annādyam udumbara ūrjam evāsmiṃs tad annādyaṃ dadhāti
atha yad dadhi madhu ghṛtam bhavaty apāṃ sa oṣadhīnāṃ raso 'pām evāsmiṃs tad oṣadhīnāṃ rasaṃ dadhāti
atha yad ātapavarṣyā āpo bhavanti tejaś ca ha vai brahmavarcasaṃ cātapavarṣyā āpas teja evāsmiṃs tad brahmavarcasaṃ ca dadhāti
atha yacchaṣpāṇi ca tokmāni ca bhavantīrāyai tat puṣṭyai rūpam atho prajātyā irām evāsmiṃs tat puṣṭiṃ dadhāty atho prajātim
atha yat surā bhavati kṣatrarūpaṃ tad atho annasya rasaḥ kṣatrarūpam evāsmiṃs tad dadhāty atho annasya rasam
atha yad dūrvā bhavati kṣatraṃ vā etad oṣadhīnāṃ yad dūrvā kṣatraṃ rājanyo nitata iva hīha kṣatriyo rāṣṭre vasan bhavati pratiṣṭhita iva nitateva dūrvāvarodhair bhūmyām pratiṣṭhiteva tad yad dūrvā bhavaty oṣadhīnām evāsmiṃs tat kṣatraṃ dadhāty atho pratiṣṭhām
etāni ha vai yāny asmād ījānād vyutkrāntāni bhavanti tāny evāsmiṃs tad dadhāti tair evainaṃ tat samardhayati
athāsmai surākaṃsaṃ hasta ādadhāti
svādiṣṭhayā madiṣṭhayā pavasva soma dhārayā indrāya pātave sutaḥ
ity ādhāya śāntiṃ vācayati
nānā hi vāṃ devahitaṃ sadas kṛtam mā saṃsṛkṣāthām parame vyomani surā tvam asi śuṣmiṇī soma eṣa rājā mainaṃ hiṃsiṣṭaṃ svāṃ yonim āviśantāv iti
somapīthasya caiṣā surāpīthasya ca vyāvṛttiḥ
pītvā yaṃ rātim manyeta tasmā enām prayacchet taddhi mitrasya rūpaṃ mitra evaināṃ tad antataḥ pratiṣṭhāpayati tathā hi mitre pratitiṣṭhati
pratitiṣṭhati ya evaṃ veda
athodumbaraśākhām abhi pratyavarohaty ūrg vā annādyam udumbara ūrjam eva tad annādyam abhi pratyavarohati
upary evāsīno bhūmau pādau pratiṣṭhāpya pratyavaroham āha
pratitiṣṭhāmi dyāvāpṛthivyoḥ pratitiṣṭhāmi prāṇāpānayoḥ pratitiṣṭhāmy ahorātrayoḥ pratitiṣṭhāmy annapānayoḥ prati brahman prati kṣatre praty eṣu triṣu lokeṣu tiṣṭhāmīti
antataḥ sarveṇātmanā pratitiṣṭhati sarvasmin ha vā etasmin pratitiṣṭhaty uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etena punarabhiṣekeṇābhiṣiktaḥ kṣatriyaḥ pratyavarohati
etena pratyavaroheṇa pratyavarūhyopasthaṃ kṛtvā prāṅ āsīno namo brahmaṇe namo brahmaṇe namo brahmaṇa iti triṣkṛtvo brahmaṇe namaskṛtya varaṃ dadāmi jityā abhijityai vijityai saṃjityā iti vācaṃ visṛjate
sa yan namo brahmaṇe namo brahmaṇe namo brahmaṇa iti triṣkṛtvo brahmaṇe namaskaroti brahmaṇa eva tat kṣatraṃ vaśam eti tad yatra vai brahmaṇaḥ kṣatraṃ vaśam eti tad rāṣṭraṃ samṛddhaṃ tad vīravad ā hāsmin vīro jāyate
atha yad varaṃ dadāmi jityā abhijityai vijityai saṃjityā iti vācaṃ visṛjata etad vai vāco jitaṃ yad dadāmīty āha yad eva vāco jitam tan ma idam anu karma saṃtiṣṭhātā iti
visṛjya vācam upotthāyāhavanīye samidham abhyādadhāti
samid asi sam v eṅkṣvendriyeṇa vīryeṇa svāheti
indriyeṇaiva tad vīryeṇātmānam antataḥ samardhayati
ādhāya samidhaṃ trīṇi padāni prāṅ udaṅṅ abhyutkrāmati
kﾱptir asi diśām mayi devebhyaḥ kalpata kalpatām me yogakṣemo'bhayam me 'stu
ity aparājitāṃ diśam upatiṣṭhate jitasyaivāpunaḥparājayāya tat tad itīṁ
devāsurā vā eṣu lokeṣu saṃyetire ta etasyām prācyāṃ diśi yetire tāṃs tato 'surā ajayaṃs te dakṣiṇasyāṃ diśi yetire tāṃs tato 'surā ajayaṃs te pratīcyāṃ diśi yetire tāṃs tato 'surā ajayaṃs ta udīcyāṃ diśi yetire tāṃs tato 'surā ajayaṃs ta etasminn avāntaradeśe yetire ya eṣa prāṅ udaṅ te ha tato jigyuḥ
taṃ yadi kṣatriya upadhāvet senayoḥ samāyatyos tathā me kuru yathāham imāṃ senāṃ jayānīti sa yadi tatheti brūyād vanaspate vīḍvaṅgo hi bhūyā ity asya rathopastham abhimṛśyāthainam brūyāt
ātiṣṭhasvaitāṃ te diśam abhimukhaḥ saṃnaddho ratho 'bhipravartatāṃ sa udaṅ sa pratyaṅ sa dakṣiṇā sa prāṅ so 'bhy amitraṃ iti
abhīvartena haviṣety evainam āvartayed athainam anvīkṣetāpratirathena śāsena sauparṇeneti
jayati ha tāṃ senām
yady u vā enam upadhāvet saṃgrāmaṃ saṃyatiṣyamāṇas tathā me kuru yathāham imaṃ saṃgrāmaṃ saṃjayānīty etasyām evainaṃ diśi yātayej jayati ha taṃ saṃgrāmam
yady u vā enam upadhāved rāṣṭrād aparudhyamānas tathā me kuru yathāham idaṃ rāṣṭram punar avagacchānīty etām evainaṃ diśam upaniṣkramayet tathā ha rāṣṭram punar avagacchati
upasthāyāmitrāṇāṃ vyapanuttim bruvan gṛhān abhyety apa prāca indra viśvāṁ amitrān iti sarvato hāsmā anamitram abhayam bhavaty uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etām amitrāṇāṃ vyapanuttim bruvan gṛhān abhyeti
etya gṛhān paścād gṛhyasyāgner upaviṣṭāyānvārabdhāya ṛtvig antataḥ kaṃsena caturgṛhītas tisra ājyāhutīr aindrīḥ prapadaṃ juhoty anārtyā ariṣṭyā ajyānyā abhayāya
pary ū ṣu pradhanva vājasātaye pari vṛtrā bhūr brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhir ṇi sakṣaṇir dviṣas taradhyā ṛṇayā na īyase svāhā
anu hi tvā sutaṃ soma madāmasi mahe sama bhuvo brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhi ryarājye vājāṁ abhi pavamāna pra gāhase svāhā
ajījano hi pavamāna sūryaṃ vidhāre śa svar brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhiḥ kmanā payo gojīrayā raṃhamāṇaḥ puraṃdhyā svāheti
anārto ha vā ariṣṭo 'jītaḥ sarvato guptas trayyai vidyāyai rūpeṇa sarvā diśo 'nusaṃcaraty aindre loke pratiṣṭhito yasmā etā ṛtvig antataḥ kaṃsena caturgṛhītās tisra ājyāhutīr aindrīḥ prapadaṃ juhoti
athāntataḥ prajātim āśāste gavām aśvānām puruṣāṇām iha gāvaḥ prajāyadhvam ihāśvā iha pūruṣāḥ iho sahasradakṣiṇo vīras trātā niṣīdatv iti
bahur ha vai prajayā paśubhir bhavati ya evam etām antataḥ prajātim āśāste gavām aśvānām puruṣāṇām
eṣa ha vāva kṣatriyo 'vikṛṣṭo yam evaṃvido yājayanti
atha ha taṃ vy eva karṣante yathā ha vā idaṃ niṣādā vā selagā vā pāpakṛto vā vittavantam puruṣam araṇye gṛhītvā kartam anvasya vittam ādāya dravanty evam eva ta ṛtvijo yajamānaṃ kartam anvasya vittam ādāya dravanti yam anevaṃvido yājayanti
etaddha sma vai tad vidvān āha janamejayaḥ pārikṣita evaṃvidaṃ hi vai mām evaṃvido yājayanti tasmād aham jayāmy abhītvarīṃ senāṃ jayāmy abhītvaryā senayā na mā divyā na mānuṣya iṣava ṛcchanty eṣyāmi sarvam āyuḥ sarvabhūmir bhaviṣyāmīti
na ha vā enaṃ divyā na mānuṣya iṣava ṛcchanty eti sarvam āyuḥ sarvabhūmir bhavati yam evaṃvido yājayanti yājayanti
athāta aindro mahābhiṣekaḥ
te devā abruvan saprajāpatikā ayaṃ vai devānām ojiṣṭho baliṣṭhaḥ sahiṣṭhaḥ sattamaḥ pārayiṣṇutama imam evābhiṣiñcāmahā iti tatheti tad vai tad indram eva
tasmā etām āsandīṃ samabharann ṛcaṃ nāma tasyai bṛhac ca rathaṃtaraṃ ca pūrvau pādāv akurvan vairūpaṃ ca vairājaṃ cāparau śākvararaivate śīrṣaṇye naudhasaṃ ca kāleyaṃ cānūcye ṛcaḥ prācīnātānān sāmāni tiraścīnavāyān yajūṃṣy atīkāśān yaśa āstaraṇaṃ śriyam upabarhaṇaṃ tasyai savitā ca bṛhaspatiś ca pūrvau pādāv adhārayatāṃ vāyuś ca pūṣā cāparau mitrāvaruṇau śīrṣaṇye aśvināv anūcye sa etām āsandīm ārohat
vasavas tvā gāyatreṇa chandasā trivṛtā stomena rathaṃtareṇa sāmnārohantu tān anv ārohāmi sāmrājyāya rudrās tvā traiṣṭubhena chandasā pañcadaśena stomena bṛhatā sāmnārohantu tān anv ārohāmi bhaujyāyādityās tvā jāgatena chandasā saptadaśena stomena vairūpeṇa sāmnārohantu tān anv ārohāmi svārājyāya viśve tvā devā ānuṣṭubhena chandasaikaviṃśena stomena vairājena sāmnārohantu tān anv ārohāmi vairājyāya sādhyāś ca tvāptyāś ca devāḥ pāṅktena chandasā triṇavena stomena śākvareṇa sāmnārohantu tān anv ārohāmi rājyāya marutaś ca tvāṅgirasaś ca devā atichandasā chandasā trayastriṃśena stomena raivatena sāmnārohantu tān anv ārohāmi pārameṣṭhyāya māhārājyāyādhipatyāya svāvaśyāyātiṣṭhāyārohāmīty etām āsandīm ārohat
tam etasyām āsandyām āsīnaṃ viśve devā abruvan na vā anabhyutkruṣṭa indro vīryaṃ kartum arhaty abhy enam utkrośāmeti tatheti taṃ viśve devā abhyudakrośann imaṃ devā abhyutkrośata samrājaṃ sāmrājyam bhojam bhojapitaraṃ svarājaṃ svārājyaṃ virājaṃ vairājyaṃ rājānaṃ rājapitaram parameṣṭhinam pārameṣṭhyaṃ kṣatram ajani kṣatriyo 'jani viśvasya bhūtasyādhipatir ajani viśām attājani purām bhettājany asurāṇāṃ hantājani brahmaṇo goptājani dharmasya goptājanīti
tam abhyutkruṣṭam prajāpatir abhiṣekṣyann etayarcābhyamantrayata
niṣasāda dhṛtavrato varuṇaḥ pastyāsv ā sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāya sukratur iti
tam etasyām āsandyām āsīnam prajāpatiḥ purastāt tiṣṭhan pratyaṅmukha audumbaryārdrayā śākhayā sapalāśayā jātarūpamayena ca pavitreṇāntardhāyābhyaṣiñcad imā āpaḥ śivatamā ity etena tṛcena devasya tveti ca yajuṣā bhūr bhuvaḥ svar ity etābhiś ca vyāhṛtibhiḥ
athainam prācyāṃ diśi vasavo devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ sāmrājyāya
tasmād etasyām prācyāṃ diśi ye keca prācyānāṃ rājānaḥ sāmrājyāyaiva te 'bhiṣicyante samrāﾱ ity enān abhiṣiktān ācakṣata etām eva devānāṃ vihitim anu
athainaṃ dakṣiṇasyāṃ diśi rudrā devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhir bhaujyāya tasmād etasyāṃ dakṣiṇasyāṃ diśi ye keca satvatāṃ rājāno bhaujyāyaiva te 'bhiṣicyante bhojety enān abhiṣiktān ācakṣata etām eva devānāṃ vihitim anv athainam pratīcyāṃ diśy ādityā devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ svārājyāya tasmād etasyām pratīcyāṃ diśi ye keca nīcyānāṃ rājāno ye 'pācyānāṃ svārājyāyaiva te 'bhiṣicyante svarāﾱ ity enān abhiṣiktān ācakṣata etām eva devānāṃ vihitim anv athainam udīcyāṃ diśi viśve devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhir vairājyāya tasmād etasyām udīcyāṃ diśi ye keca pareṇa himavantaṃ janapadā uttarakurava uttaramadrā iti vairājyāyaiva te 'bhiṣicyante virāﾱ ity enān abhiṣiktān ācakṣata etām eva devānāṃ vihitim anv athainam asyāṃ dhruvāyām madhyamāyām pratiṣṭhāyāṃ diśi sādhyāś cāptyāś ca devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhī rājyāya tasmād asyāṃ dhruvāyām madhyamāyām pratiṣṭhāyāṃ diśi ye keca kurupañcālānāṃ rājānaḥ savaśośīnarāṇāṃ rājyāyaiva te 'bhiṣicyante rājety enān abhiṣiktān ācakṣata etām eva devānāṃ vihitim anv athainam ūrdhvāyāṃ diśi marutaś cāṅgirasaś ca devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ pārameṣṭhyāya māhārājyāyādhipatyāya svāvaśyāyātiṣṭhāyeti sa parameṣṭhī prājāpatyo 'bhavat
sa etena mahābhiṣekeṇābhiṣikta indraḥ sarvā jitīr ajayat sarvāṃllokān avindat sarveṣāṃ devānāṃ śraiṣṭhyam atiṣṭhām paramatām agacchat sāmrājyam bhaujyaṃ svārājyaṃ vairājyam pārameṣṭhyaṃ rājyam māhārājyam ādhipatyaṃ jitvāsmiṃlloke svayambhūḥ svarāﾱ amṛto 'muṣmin svarge loke sarvān kāmān āptvāmṛtaḥ samabhavat samabhavat
sa ya icched evaṃvit kṣatriyam ayaṃ sarvā jitīr jayetāyaṃ sarvāṃllokān vindetāyaṃ sarveṣāṃ rājñāṃ śraiṣṭhyam atiṣṭhām paramatāṃ gaccheta sāmrājyam bhaujyaṃ svārājyaṃ vairājyam pārameṣṭhyaṃ rājyam māhārājyam ādhipatyam ayaṃ samantaparyāyī syāt sārvabhaumaḥ sārvāyuṣa āntād ā parārdhāt pṛthivyai samudraparyantāyā ekarāﾱ iti taṃ etenaindreṇa mahābhiṣekeṇa kṣatriyaṃ śāpayitvā 'bhiṣiñcet
yāṃ ca rātrīm ajāyathā yāṃ ca pretāsi tad ubhayam antareṇeṣṭāpūrtaṃ te lokaṃ sukṛtam āyuḥ prajāṃ vṛñjīya yadi me druhyer iti
sa ya icched evaṃvit kṣatriyo 'haṃ sarvā jitīr jayeyam ahaṃ sarvāṃllokān vindeyam ahaṃ sarveṣāṃ rājñāṃ śraiṣṭhyam atiṣṭhām paramatāṃ gaccheyaṃ sāmrājyam bhaujyaṃ svārājyam vairājyam pārameṣṭhyaṃ rājyam māhārājyam ādhipatyam ahaṃ samantaparyāyī syāṃ sārvabhaumaḥ sārvāyuṣa āntād ā parārdhāt pṛthivyai samudraparyantāyā ekarāﾱ iti sa na vicikitset sa brūyāt saha śraddhayā yāṃ ca rātrīm ajāye 'haṃ yāṃ ca pretāsmi tad ubhayam antareṇeṣṭāpūrtam me lokaṃ sukṛtam āyuḥ prajāṃ vṛñjīthā yadi te druhyeyam iti
atha tato brūyāc catuṣṭayāni vānaspatyāni saṃbharata naiyagrodhāny audumbarāṇy āśvatthāni plākṣāṇīti
kṣatraṃ vā etad vanaspatīnāṃ yan nyagrodho yan naiyagrodhāni saṃbharanti kṣatram evāsmiṃs tad dadhāti bhaujyaṃ vā etad vanaspatīnāṃ yad udumbaro yad audumbarāṇi saṃbharanti bhaujyam evāsmiṃs tad dadhāti sāmrājyaṃ vā etad vanaspatīnāṃ yad aśvattho yad āśvatthāni saṃbharanti sāmrājyam evāsmiṃs tad dadhāti svārājyaṃ ca ha vā etad vairājyaṃ ca vanaspatīnāṃ yat plakṣo yat plākṣāṇi saṃbharanti svārājyavairājye evāsmiṃs tad dadhāti
atha tato brūyāc catuṣṭayāny auṣadhāni saṃbharata tokmakṛtāni vrīhīṇām mahāvrīhīṇām priyaṃgūnāṃ yavānām iti
kṣatraṃ vā etad oṣadhīnāṃ yad vrīhayo yad vrīhīṇāṃ tokma saṃbharanti kṣatram evāsmiṃs tad dadhāti sāmrājyaṃ vā etad oṣadhīnāṃ yan mahāvrīhayo yan mahāvrīhīṇāṃ tokma saṃbharanti sāmrājyam evāsmiṃs tad dadhāti bhaujyaṃ vā etad oṣadhīnāṃ yat priyaṃgavo yat priyaṃgūnāṃ tokma saṃbharanti bhaujyam evāsmiṃs tad dadhāti sainānyaṃ vā etad oṣadhīnāṃ yad yavā yad yavānāṃ tokma saṃbharanti sainānyam evāsmiṃs tad dadhāti
athāsmā audumbarīm āsandīṃ saṃbharanti tasyā uktam brāhmaṇam audumbaraś camaso vā pātrī vodumbaraśākhā tān etān sambhārān saṃbhṛtyaudumbaryām pātryāṃ vā camase vā samāvapeyus teṣu samopteṣu dadhi madhu sarpir ātapavarṣyā āpo 'bhyānīya pratiṣṭhāpyaitām āsandīm abhimantrayeta
bṛhac ca te rathaṃtaraṃ ca pūrvau pādau bhavatāṃ vairūpaṃ ca vairājaṃ cāparau śākvararaivate śīrṣaṇye naudhasaṃ ca kāleyaṃ cānūcye ṛcaḥ prācīnātānāḥ sāmāni tiraścīnavāyā yajūṃṣy atīkāśā yaśa āstaraṇaṃ śrīr upabarhaṇaṃ savitā ca te bṛhaspatiś ca pūrvau pādau dhārayatāṃ vāyuś ca pūṣā cāparau mitrāvaruṇau śīrṣaṇye aśvināv anūcye iti
athainaṃ etām āsandīm ārohayet
vasavas tvā gāyatreṇa chandasā trivṛtā stomena rathaṃtareṇa sāmnārohantu tān anv āroha sāmrājyāya rudrās tvā traiṣṭubhena chandasā pañcadaśena stomena bṛhatā sāmnārohantu tān anv āroha bhaujyāyādityās tvā jāgatena chandasā saptadaśena stomena vairūpeṇa sāmnārohantu tān anv āroha svārājyāya viśve tvā devā ānuṣṭubhena chandasaikaviṃśena stomena vairājena sāmnārohantu tān anv āroha vairājyāya marutaś ca tvāṅgirasaś ca devā atichandasā chandasā trayastriṃśena stomena raivatena sāmnārohantu tān anv āroha pārameṣṭhyāya sādhyāś ca tvāptyāś ca devāḥ pāṅktena chandasā triṇavena stomena śākvareṇa sāmnārohantu tān anv āroha rājyāya māhārājyāyādhipatyāya svāvaśyāyātiṣṭhāyārohety etām āsandīm ārohayet
tam etasyām āsandyām āsīnaṃ rājakartāro brūyur na vā anabhyutkruṣṭaḥ kṣatriyo vīryaṃ kartum arhaty abhy enam utkrośāmeti tatheti taṃ rājakartāro 'bhyutkrośantīmaṃ janā abhyutkrośata samrājaṃ sāmrājyam bhojam bhojapitaraṃ svarājaṃ svārājyaṃ virājaṃ vairājyam parameṣṭhinam pārameṣṭhyaṃ rājānāṃ rājapitaraṃ kṣatram ajani kṣatriyo 'jani viśvasya bhūtasyādhipatir ajani viśām attājany amitrāṇāṃ hantājani brāhmaṇānām goptājani dharmasya goptājanīti
tam abhyutkruṣṭam evaṃvid abhiṣekṣyann etayarcābhimantrayeta
niṣasāda dhṛtavrato varuṇaḥ pastyāsv ā sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāya sukratur iti tam etasyām āsandyām āsīnam evaṃvit purastāt tiṣṭhan pratyaṅmukha audumbaryārdrayā śākhayā sapalāśayā jātarūpamayena ca pavitreṇāntardhāyābhiṣiñcatīmā āpaḥ śivatamā ity etena tṛcena devasya tveti ca yajuṣā bhūr bhuvaḥ svar ity etābhiś ca vyāhṛtibhiḥ
prācyāṃ tvā diśi vasavo devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ sāmrājyāya dakṣiṇasyāṃ tvā diśi rudrā devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhir bhaujyāya pratīcyāṃ tvā diśy ādityā devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ svārājyāyodīcyāṃ tvā diśi viśve devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhir vairājyāyordhvāyāṃ tvā diśi marutaś cāṅgirasaś ca devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ pārameṣṭhyāyāsyāṃ tvā dhruvāyāṃ madhyamāyām pratiṣṭhāyāṃ diśi sādhyāś cāptyāś ca devāḥ ṣaḍbhiś caivapañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhī rājyāya māhārājyādhipatyāya svāvaśyāyādhiṣṭhāyeti sa parameṣṭhī prājāpatyo bhavati
sa etenaindrena mahābhiṣekeṇābhiṣiktaḥ kṣatriyaḥ sarvā jitīr jayati sarvāṃl lokān vindati sarveṣāṃ rājñāṃ śraiṣṭhyam atiṣṭhām paramatāṃ gacchati sāmrājyam bhaujyaṃ svārājyam pārameṣṭhyaṃ rājyam māhārājyam ādhipatyaṃ jitvāsmiṃlloke svayambhūḥ svarāﾱ amṛto 'muṣmin svarge loke sarvān kāmān āptvāmṛtaḥ sambhavati yam etenaindreṇa mahābhiṣekeṇa kṣatriyaṃ śāpayitvābhiṣiñcati
indriyaṃ vā etad asmiṃlloke yad dadhi yad dadhnābhiṣiñcatīndriyam evāsmiṃs tad dadhāti raso vā eṣa oṣadhivanaspatiṣu yan madhu yan madhvābhiṣiñcati rasam evāsmiṃs tad dadhāti tejo vā etat paśūnāṃ yad ghṛtaṃ yad ghṛtenābhiṣiñcati teja evāsmiṃs tad dadhāty amṛtaṃ vā etad asmiṃlloke yad āpo yad adbhir abhiṣiñcaty amṛtatvam evāsmiṃs tad dadhāti
so 'bhiṣikto 'bhiṣektre brāhmaṇāya hiraṇyaṃ dadyāt sahasraṃ dadyāt kṣetraṃ catuṣpād dadyād athāpy āhur asaṃkhyātam evāparimitaṃ dadyād aparimito vai kṣatriyo 'parimitasyāvaruddhyā iti
athāsmai surākaṃsaṃ hasta ādadhāti svādiṣṭhayā madiṣṭhayā pavasva soma dhārayā indrāya pātave suta iti
tām pibed yad atra śiṣṭaṃ rasinaḥ sutasya yad indro apibacchacībhiḥ idaṃ tad asya manasā śivena somaṃ rājānam iha bhakṣayāmi abhi tvā vṛṣabhā sute sutaṃ sṛjāmi pītaye tṛmpa vyaśnuhī madam iti
yo ha vāva somapīthaḥ surāyām praviṣṭaḥ sa haiva tenaindreṇa mahābhiṣekeṇābhiṣiktasya kṣatriyasya bhakṣito bhavati na surā
tām pītvābhimantrayetāpāma somaṃ śaṃ no bhaveti
tad yathaivādaḥ priyaḥ putraḥ pitaram priyā vā jāyā patiṃ sukhaṃ śivam upaspṛśaty ā visrasa evaṃ haivaitenaindreṇa mahābhiṣekeṇābhiṣiktasya kṣatriyasya surā vā somo vānyad vānnādyaṃ sukhaṃ śivam upaspṛśaty ā visrasaḥ
etena ha vā aindrena mahābhiṣekeṇa turaḥ kāvaṣeyo janamejayam pārikṣitam abhiṣiṣeca tasmād u janamejayaḥ pārikṣitaḥ samantaṃ sarvataḥ pṛthivīṃ jayan parīyāyāśvena ca medhyeneje
tad eṣābhi yajñagāthā gīyate
āsandīvati dhānyādaṃ rukmiṇaṃ haritasrajam aśvam babandha sāraṅgaṃ devebhyo janamejaya iti
etena ha vā aindreṇa mahābhiṣekeṇa cyavano bhārgavaḥ śāryātam mānavam abhiṣiṣeca tasmād u śāryāto mānavaḥ samantaṃ sarvataḥ pṛthivīṃ jayan parīyāyāśvena ca medhyeneje devānāṃ hāpi satre gṛhapatir āsa
etena ha vā aindreṇa mahābhiṣekeṇa somaśuṣmā vājaratnāyanaḥ śatānīkaṃ sātrājitam abhiṣiṣeca tasmād u śatānīkaḥ sātrājitaḥ samantaṃ sarvataḥ pṛthivīṃ jayan parīyāyāśvena ca medhyeneje
etena ha vā aindreṇa mahābhiṣekeṇa parvatanāradāv āmbāṣṭhyam abhiṣiṣicatus tasmād v āmbāṣṭhyaḥ samantaṃ sarvataḥ pṛthivīṃ jayan parīyāyāśvena ca medhyeneje
etena ha vā aindreṇa mahābhiṣekeṇa parvatanāradau yudhāṃśrauṣṭim augrasainyam abhiṣiṣicatus tasmād u yudhāṃśrauṣṭir augrasainyaḥ samantaṃ sarvataḥ pṛthivīṃ jayan parīyāyāśvena ca medhyeneje
etena ha vā aindreṇa mahābhiṣekeṇa kaśyapo viśvakarmāṇam bhauvanam abhiṣiṣeca tasmād u viśvakarmā bhauvanaḥ samantaṃ sarvataḥ pṛthivīṃ jayan parīyāyāśvena ca medhyeneje
bhūmir ha jagāv ity udāharanti
na mā martyaḥ kaścana dātum arhati viśvakarman bhauvana māṃ didāsitha nimaṅkṣye 'haṃ salilasya madhye moghas ta eṣa kaśyapāyāsa saṃgara iti
etena ha vā aindreṇa mahābhiṣekeṇa vasiṣṭhaḥ sudāsam paijavanam abhiṣiṣeca tasmād u sudāḥ paijavanaḥ samantaṃ sarvataḥ pṛthivīṃ jayan parīyāyāśvena ca medhyeneje
etena ha vā aindreṇa mahābhiṣekeṇa saṃvarta āṅgiraso maruttam avikṣitam abhiṣiṣeca tasmād u marutta āvikṣitaḥ samantaṃ sarvataḥ pṛthivīṃ jayan parīyāyāśvena ca medhyeneje
tad apy eṣa śloko 'bhigītaḥ
marutaḥ pariveṣṭāro maruttasyāvasan gṛhe āvikṣitasya kāmaprer viśve devāḥ sabhāsada iti
etena ha vā aindreṇa mahābhiṣekeṇodamaya ātreyo 'ṅgam abhiṣiṣeca tasmādvaṅgaḥ samantaṃ sarvataḥ pṛthivīṃ jayan parīyāyāśvena ca medhyeneje
sa hovācālopāṅgo daśa nāgasahasrāṇi daśa dāsīsahasrāṇi dadāmi te brāhmaṇopa māsmin yajñe hvayasveti
tad apy ete ślokā abhigītāḥ
yābhir gobhir udamayam praiyamedhā ayājayan dve dve sahasre badvānām ātreyo madhyato 'dadāt
aṣṭāśītisahasrāṇi śvetān vairocano hayān praṣṭīn niścṛtya prāyacchad yajamāne purohite
deśād deśāt samoﾱhānāṃ sarvāsām āḍhyaduhitṝṇām daśādadāt sahasrāṇy ātreyo niṣkakaṇṭhyaḥ
daśa nāgasahasrāṇi dattvātreyo 'vacatnuke śrāntaḥ pārikuṭān praipsad dānenāṅgasya brāhmaṇaḥ
śataṃ tubhyaṃ śataṃ tubhyam iti smaiva pratāmyati sahasraṃ tubhyam ity uktvā prāṇān sma pratipadyata iti
etena ha vā aindreṇa mahābhiṣekeṇa dīrghatamā māmateyo bharataṃ dauḥṣantim abhiṣiṣeca tasmād u bharato dauḥṣantiḥ samantaṃ sarvataḥ pṛthivīṃ jayan parīyāyāśvair u ca medhyair īje
tad apy ete ślokā abhigītāḥ
hiraṇyena parīvṛtān kṛṣṇāñchukladato mṛgān
maṣṇāre bharato 'dadācchatam badvāni sapta ca
bharatasyaiṣa dauḥṣanter agniḥ sācīguṇe citaḥ
yasmin sahasram brāhmaṇā badvaśo gā vibhejire
aṣṭāsaptatim bharato dauḥṣantir yamunām anu
gaṅgāyāṃ vṛtraghne 'badhnāt pañcapañcāśataṃ hayān
trayastriṃśacchataṃ rājāśvān baddhvāya medhyān
dauḥṣantir atyagād rājño 'māyān māyavattaraḥ
mahākarma bharatasya na pūrve nāpare janāḥ
divam martya iva hastābhyāṃ nodāpuḥ pañca mānavā iti
etaṃ ha vā aindram mahābhiṣekam bṛhaduktha ṛṣir durmukhāya pāñcālāya provāca tasmād u durmukhaḥ pāñcālo rājā san vidyayā samantaṃ sarvataḥ pṛthivīṃ jayan parīyāya
etaṃ ha vā aindram mahābhiṣekaṃ vāsiṣṭhaḥ sātyahavyo 'tyarātaye jānaṃtapaye provāca tasmād v atyarātir jānaṃtapir arājā san vidyayā samantaṃ sarvataḥ pṛthivīṃ jayan parīyāya
sa hovāca vāsiṣṭhaḥ sātyahavyo 'jaiṣīr vai samantaṃ sarvataḥ pṛthivīm mahan mā gamayeti sa hovācātyarātir jānaṃtapir yadā brāhmaṇottarakurūñ jayeyam atha tvam u haiva pṛthivyai rājā syāḥ senāpatir eva te 'haṃ syām iti sa hovāca vāsiṣṭhaḥ sātyahavyo devakṣetraṃ vai tan na vai tan martyo jetum arhaty adrukṣo vai ma āta idaṃ dada iti tato hātyarātiṃ jānaṃtapim āttavīryaṃ niḥśukram amitratapanaḥ śuṣmiṇaḥ śaibyo rājā jaghāna
tasmād evaṃ viduṣe brāhmaṇāyaivaṃ cakruṣe na kṣatriyo druhyen ned rāṣṭrād avapadyeya ned vā mā prāṇo jahad iti jahad iti
athātaḥ purodhāyā eva
na ha vai a purohitasya rājñaḥ devāḥ annam adanti
tasmāt rājā yakṣyamāṇaḥ brāhmaṇam purodadhīta devāḥ me annam adan iti
agnīn vā eṣa svargyān rājoddharate yat purohitam
tasya purohita evāhavanīyo bhavati jāyā gārhapatyaḥ putro 'nvāhāryapacanaḥ sa yat purohitāya karoty āhavanīya eva taj juhoty atha yaj jāyāyai karoti gārhapatya eva taj juhoty atha yat putrāya karoty anvāhāryapacana eva taj juhoti ta enaṃ śāntatanavo 'bhihutā abhiprītāḥ svargaṃ lokam abhivahanti kṣatraṃ ca balaṃ ca rāṣṭraṃ ca viśaṃ ca
ta evainam aśāntatanavo 'nabhihutā anabhiprītāḥ svargāl lokān nudante kṣatrāc ca balāc ca rāṣṭrāc ca viśaś ca
agnir vā eṣa vaiśvānaraḥ pañcamenir yat purohitas tasya vācy evaikā menir bhavati pādayor ekā tvacy ekā hṛdaya ekopastha ekā tābhir jvalantībhir dīpyamānābhir upodeti rājānaṃ sa yad āha kva bhagavo 'vātsīs tṛṇāny asmā āharateti tenāsya tāṃ śamayati yāsya vāci menir bhavaty atha yad asmā udakam ānayanti pādyaṃ tenāsya tāṃ śamayati yāsya pādayor menir bhavaty atha yad enam alaṃkurvanti tenāsya tāṃ śamayati yāsya tvaci menir bhavaty atha yad enaṃ tarpayanti tenāsya tāṃ śamayati yāsya hṛdaye menir bhavaty atha yad asyānāruddho veśmasu vasati tenāsya tāṃ śamayati yāsyopasthe menir bhavati
sa enaṃ śāntatanur abhihuto 'bhiprītaḥ svargaṃ lokam abhivahati kṣatraṃ ca balaṃ ca rāṣṭraṃ ca viśaṃ ca sa evainam aśāntatanur anabhihuto 'nabhiprītaḥ svargāllokān nudate kṣatrāc ca balāc ca rāṣṭrāc ca viśaś ca
agnir vā eṣa vaiśvānaraḥ pañcamenir yat purohitas tābhī rājānam parigṛhya tiṣṭhati samudra iva bhūmim
ayuvamāry asya rāṣṭram bhavati nainam purāyuṣaḥ prāṇo jahāty ā jarasaṃ jīvati sarvam āyur eti na punar mriyate yasyaivaṃ vidvān brāhmaṇo rāṣṭragopaḥ purohitaḥ
kṣatreṇa kṣatraṃ jayati balena balam aśnute yasyaivaṃ vidvān brāhmaṇo rāṣṭragopaḥ purohitaḥ
tasmai viśaḥ saṃjānate sammukhā ekamanaso yasyaivaṃ vidvān brāhmaṇo rāṣṭragopaḥ purohitaḥ
tad apy etad ṛṣiṇoktam
sa id rājā pratijanyāni viśvā śuṣmeṇa tasthāv abhi vīryeṇeti
sapatnā vai dviṣanto bhrātṛvyā janyāni tān eva tac chuṣmeṇa vīryeṇādhitiṣṭhati
bṛhaspatiṃ yaḥ subhṛtam bibhartīti bṛhaspatir ha vai devānām purohitas tam anv anye manuṣyarājñām purohitā bṛhaspatiṃ yaḥ subhṛtam bibhartīti yad āha purohitaṃ yaḥ subhṛtaṃ bibhartīty eva tad āha
valgūyati vandate pūrvabhājam ity apacitim evāsmā etad āha
sa it kṣeti sudhita okasi sva iti gṛhā vā okaḥ sveṣv eva tad gṛheṣu suhito vasati
tasmā iﾱā pinvate viśvadānīm ity annaṃ vā iﾱānnam evāsmā etad ūrjasvac chaśvad bhavati
tasmai viśaḥ svayam evā namanta iti rāṣṭrāṇi vai viśo rāṣṭrāṇy evainaṃ tat svayam upanamanti
yasmin brahmā rājani pūrva etīti purohitam evaitad āha
apratīto jayati saṃ dhanānīti rāṣṭrāṇi vai dhanāni tāny apratīto jayati
pratijanyāny uta yā sajanyeti sapatnā vai dviṣanto bhrātṛvyā janyāni tān apratīto jayati
avasyave yo varivaḥ kṛṇotīti yad āhāvasīyase yo vasīyaḥ karotīty eva tad āha
brahmaṇe rājā tam avanti devā iti purohitam evaitad abhivadati
yo ha vai trīn purohitāṃs trīn purodhātṝn veda sa brāhmaṇaḥ purohitaḥ sa vadeta purodhāyā agnir vāva purohitaḥ pṛthivī purodhātā vāyur vāva purohito 'ntarikṣam purodhātādityo vāva purohito dyauḥ purodhātaiṣa ha vai purohito ya evaṃ vedātha sa tirohito ya evaṃ na veda
tasya rājā mitram bhavati dviṣantam apabādhate yasyaivaṃ vidvān brāhmaṇo rāṣṭragopaḥ purohitaḥ
kṣatreṇa kṣatraṃ jayati balena balam aśnute yasyaivaṃ vidvān brāhmaṇo rāṣṭragopaḥ purohitas tasmai viśaḥ saṃjānate sammukhā ekamanaso yasyaivaṃ vidvān brāhmaṇo rāṣṭragopaḥ purohitaḥ
bhūr bhuvaḥ svar om amo 'ham asmi sa tvaṃ sa tvaṃ asy amo 'haṃ dyaur aham pṛthivī tvaṃ sāmāham ṛk tvaṃ tāv eha saṃvahāvahai purāṇyasmāt mahābhayāt tanūr asi tanvam me pāhi
yā oṣadhīḥ somarājñīr bahvīḥ śatavicakṣaṇāḥ
tā mahyam asminn āsane 'chidraṃ śarma yacchata
yā oṣadhīḥ somarājñīr viṣṭhitāḥ pṛthivīm anu
tā mahyam asminn āsane 'chidraṃ śarma yacchata
asmin rāṣṭre śriyam āveśayāmy ato devīḥ pratipaśyāmy āpaḥ
dakṣiṇam pādam avanenije 'smin rāṣṭra indriyaṃ dadhāmi
savyam pādam avanenije 'smin rāṣṭra indriyaṃ vardhayāmi
pūrvam anyam aparam anyam pādāv avanenije
devā rāṣṭrasya guptyā abhayasyāvaruddhyai
āpaḥ pādāvanejanīr dviṣantaṃ nirdahantu me
athāto brahmanaḥ parimaro yo ha vai brahmaṇaḥ parimaraṃ veda pary enaṃ dviṣanto bhrātṛvyāḥ pari sapatnā mriyante
ayaṃ vai brahma yo 'yam pavate tam etāḥ pañca devatāḥ parimriyante vidyud vṛṣṭiś candramā ādityo 'gniḥ
vidyud vai vidyutya vṛṣṭim anupraviśati sāntardhīyate tāṃ na nirjānanti
yadā vai mriyate 'thāntardhīyate 'thaināṃ na nirjānanti
sa brūyād vidyuto maraṇe dviṣan me mriyatāṃ so 'ntardhīyatāṃ tam mā nirjñāsiṣur iti
kṣipraṃ haivainaṃ na nirjānanti
vṛṣṭir vai vṛṣṭvā candramasam anupraviśati sāntardhīyate tāṃ na nirjānanti yadā vai mriyate 'thāntardhīyate 'thainaṃ na nirjānanti sa brūyād vṛṣṭer maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti
candramā vā amāvāsyāyām ādityam anupraviśati so'ntardhīyatāṃ taṃ na nirjānanti yadā vai mriyate 'thāntardhīyate 'thainaṃ na nirjānanti sa brūyāc candramaso maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti
ādityo vā astaṃ yann agnim anupraviśati so 'ntardhīyate taṃ na nirjānanti yadā vai mriyate 'thāntardhīyate 'thainam na nirjānanti sa brūyād ādityasya maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti
agnir vā udvān vāyum anupraviśati so 'ntardhīyate taṃ na nirjānanti yadā vai mriyate 'thāntardhīyate 'thainaṃ na nirjānanti sa brūyād agner maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti
tā vā etā devatā ata eva punar jāyante
vāyor agnir jāyate prāṇāddhi balān mathyamāno 'dhijāyate taṃ dṛṣṭvā brūyād agnir jāyatām mā me dviṣañ jany ata eva parāṅ prajighyatv iti ato haiva parāṅ prajighyati
agner vā ādityo jāyate taṃ dṛṣṭvā brūyād ādityo jāyatām mā me dviṣañ jany ata eva parāṅ prajighyatv ity ato haiva parāṅ prajighyati
ādityād vai candramā jāyate taṃ dṛṣṭvā brūyāc candramā jāyatām mā me dviṣañ jany ata eva parāṅ prajighyatv iti ato haiva parāṅ prajighyati
candramaso vai vṛṣṭir jāyate tāṃ dṛṣṭvā brūyād vṛṣṭir jāyatām mā me dviṣañ jany ata eva parāṅ prajighyatv ity ato haiva parāṅ prajighyati
vṛṣṭer vai vidyuj jāyate tāṃ dṛṣṭvā brūyād vidyuj jāyatām mā me dviṣañ jany ata eva parāṅ prajighyatv ity ato haiva parāṅ prajighyati
sa eṣa brahmaṇaḥ parimaraḥ
tam etam brahmaṇaḥ parimaram maitreyaḥ kauṣāravaḥ sutvane kairiśaye bhārgāyaṇāya rājñe provāca taṃ ha pañca rājānaḥ parimamrus tataḥ sutvā mahajjagāma
tasya vrataṃ na dviṣataḥ pūrva upaviśed yadi tiṣṭhantam manyeta tiṣṭhetaiva na dviṣataḥ pūrvaḥ saṃviśed yady āsīnam manyetāsītaiva na dviṣataḥ pūrvaḥ prasvapyād yadi jāgratam manyeta jāgṛyād eva
api ha yady asyāśmamūrdhā dviṣan bhavati kṣipraṃ haivainaṃ stṛṇute stṛṇute
