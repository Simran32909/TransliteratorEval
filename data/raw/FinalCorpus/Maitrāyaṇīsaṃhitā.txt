iṣe tvā subhūtāya
vāyavaḥ stha
devaḥ vaḥ savitā prārpayatu śreṣṭhatamāya karmaṇe
āpyāyadhvam aghnyāḥ devebhyaḥ indrāya bhāgam
mā vaḥ stenaḥ īśata mā agha śaṃsaḥ
dhruvāḥ asmin gopatau syāta bahvīḥ
yajamānasya paśūn pāhi
goṣad asi
pratyuṣṭam rakṣaḥ
pratyuṣṭā arātiḥ
pra iyam agāt dhiṣaṇā barhiḥ accha manunā kṛtā svadhayā vitaṣṭā
tayā āvahante kavayaḥ purastāt
devānām pariṣūtam asi viṣṇoḥ stupaḥ atisṛṣṭaḥ gavām bhāgaḥ
devasya tvā savituḥ prasave aśvinoḥ bāhubhyām pūṣṇaḥ hastābhyām barhiḥ deva sadanam dāmi
atas tvam barhiḥ śata valśam viroha
sahasra valśāḥ vi vayam ruhema
rāsnā asi indrāṇyāḥ saṃnahanam
pūṣā granthim grathnātu
sa te mā sthāt
indrasya tvā bāhubhyām udyacche bṛhaspateḥ mūrdhnā āharāmi
uru antarikṣam vīhi
adityāḥ tvā pṛṣṭhe sādayāmi
śundhadhvam daivyāya karmaṇe
vasūnām pavitram asi śata dhāram sahasra dhāram achidra tanu
dyauḥ asi
pṛthivī asi mātariśvanaḥ gharmaḥ
viśva hotuḥ dhāman sīda
poṣāya tvā
adityāḥ rāsnā asi
kām adhukṣaḥ
sā viśvāyuḥ astu
veṣāya vām
karmaṇe vām
sukṛtāya vām
devīḥ āpaḥ agreguvaḥ agreṇīyaḥ agre asya yajñasya preta
agram yajñam nayatā agram yajñapatim
yuṣmān indraḥ avṛṇīta vṛtratūrye
yūyam indram avṛṇīdhvam vṛtratūrye
prokṣitāḥ stha
saṃsīdantām daivīḥ viśaḥ
vānaspatyā asi
varṣa vṛddham asi
uru antarikṣam vīhi
pratyuṣṭam rakṣaḥ
pratyuṣṭā arātiḥ
dhūḥ asi
dhvara dhvarantam
yaḥ asmān dhvarāt yam vayam dhvarāma tam dhvara
devānām asi vahnitamam sasnitamam papritamam juṣṭatamam devahūtamam
ahrutam asi havirdhānam
dṛṃhasva
mā hvār
viṣṇoḥ kramaḥ asi
uru vātāya
mitrasya vaḥ cakṣuṣā prekṣe
devasya vaḥ savituḥ prasave aśvinoḥ bāhubhyām pūṣṇaḥ hastābhyām
yacchantu pañca
gopīthāya vaḥ na arātaye
agnaye vaḥ juṣṭān nirvapāmi amuṣmai vaḥ juṣṭān
idaṃ devānām idam u naḥ saha
dṛṃhantām duryāḥ
svāhā dyāvāpṛthivībhyām
niḥ varuṇasya pāśāt amukṣi
uru antarikṣam vīhi
adityāḥ vaḥ upasthe sādayāmi
devo vaḥ savitotpunātv achidreṇa pavitreṇa
vasoḥ sūryasya raśmibhiḥ
agnaye vo juṣṭān prokṣāmy amuṣmai vo juṣṭān
yad vo 'śuddha ālebhe taṃ śundhadhvam
adityās tvag asy avadhūtaṃ rakṣo
avadhūtārātiḥ
adityās tvag asi
prati tvādityās tvag vettu
pṛthugrāvāsi vānaspatyaḥ
prati tvādityās tvag vettv
agner jihvāsi vāco visarjanam
āyuṣe vo bṛhadgrāvāsi vānaspatyaḥ
devebhyo havyaṃ śamīṣva suśami śamīṣva
kuṭarur asi madhujihvaḥ
tvayā vayaṃ saṃghātaṃ saṃghātaṃ jeṣma
iṣam āvada
ūrjam āvada
rāyaspoṣam āvada
varṣavṛddham asi
prati tvā varṣavṛddhaṃ vettu
parāpūtaṃ rakṣaḥ
parāpūtārātiḥ
praviddho rakṣasāṃ bhāgaḥ
adityās tvag asi
avadhūtaṃ rakṣo 'vadhūtārātiḥ
adityās tvag asi
prati tvādityās tvag vettu
dhiṣaṇāsi pārvatī
prati tvādityās tvag vettu
dhiṣaṇāsi pārvatī
prati tvā pārvatī vettu
adityāḥ skambho 'si
dhānyam asi
dhinuhi devān
prāṇāya tvāpānāya tvā vyānāya tvā dīrghām anu prasṛtiṃ saṃspṛśethām
āyuṣe vaḥ
mitrasya vaś cakṣuṣāvekṣe
devo vaḥ savitā hiraṇyapāṇir upagṛhṇātu
nirdagdhaṃ rakṣo nirdagdhārātiḥ
samudraṃ mā dhāk
dhruvam asi
pṛthivīṃ dṛṃha
apāgne 'gnim āmādaṃ jahi
niḥ kravyādaṃ nudasva
agne devayajanaṃ vaha
dharuṇam asi
antarikṣaṃ dṛṃha
dhartram asi
divaṃ dṛṃha
dharmāsi
viśvā viśvāni dṛṃha
cid asi
paricid asi
viśvāsu dikṣu sīda
sajātān asmai yajamānāya pariveśaya
sajātā imaṃ yajamānaṃ pariviśantu
vasūnāṃ rudrāṇām ādityānāṃ bhṛgūṇām aṅgirasāṃ gharmasya tapasā tapyadhvam
yāni gharme kapālāny upacinvanti vedhasaḥ
pūṣṇas tāny api vrata indravāyū vimuñcatām
devasya vaḥ savituḥ prasave 'śvinor bāhubhyāṃ pūṣṇo hastābhyāṃ saṃvapāmi
devo vaḥ savitotpunātv achidreṇa pavitreṇa
vasoḥ sūryasya raśmibhiḥ
sam āpā oṣadhībhir gacchantāṃ sam oṣadhayo rasena
saṃ revatīr jagatīḥ śivāḥ śivābhiḥ samasṛkṣatāpaḥ
sīdantu viśo
janayatyai tvā
gharmo 'si viśvāyuḥ
gharma gharme śrayasva
uru prathasva
uru te yajñapatiḥ prathatām
saṃ te tanvā tanvaḥ pṛcyantām
pari vājapatiḥ kavir agnir havyāny akramīt
dadhad ratnāni dāśuṣe
devas tvā savitā śrapayatu varṣiṣṭhe adhi nāke pṛthivyāḥ
agne brahma gṛhṇīṣva
devasya tvā savituḥ prasave aśvinoḥ bāhubhyām pūṣṇaḥ hastābhyām ādadai
indrasya bāhuḥ asi dakṣiṇaḥ sahasra bhṛṣṭiḥ
śata tejāḥ vāyuḥ tigma tejāḥ
pṛthivi deva yajani mā hiṃsiṣam oṣadhīnām mūlam
vrajam gaccha gosthānam
varṣatu te parjanyaḥ
badhāna deva savitar śatena pāśaiḥ paramasyām parāvati
yaḥ asmān dveṣṭi yam ca vayam dviṣmaḥ tam atra badhāna
saḥ atas mā moci
mā vaḥ śivāḥ oṣadhayaḥ mūlam hiṃsiṣam
vrajam gaccha gosthānam
varṣatu te parjanyaḥ
badhāna deva savitar śatena pāśaiḥ paramasyām parāvati
yo asmān dveṣṭi yaṃ ca vayaṃ dviṣmas tam atra badhāna
so 'to mā moci
drapsas te divaṃ mā skān
vrajaṃ gaccha gosthānam
varṣatu te parjanyaḥ
badhāna deva savitaḥ śatena pāśaiḥ paramasyāṃ parāvati
yo asmān dveṣṭi yaṃ ca vayaṃ dviṣmas tam atra badhāna
so 'to mā moci
vasavas tvā parigṛhṇantu gāyatreṇa chandasā
rudrās tvā parigṛhṇantu traiṣṭubhena chandasā
ādityās tvā parigṛhṇantu jāgatena chandasā
apāraruṃ pṛthivyā adevayajanam
satyasad asi
ṛtasad asi
gharmasad asi
purā krūrasya visṛpo virapśina udādāya pṛthivīṃ jīradānum
tām airayan candramasi svadhābhiḥ
tām dhīrāsaḥ kavayaḥ anudiśya ayajanta
pratyuṣṭaṃ rakṣaḥ
pratyuṣṭārātiḥ
āyuḥ prāṇaṃ mā nirmārjīḥ
cakṣuḥ śrotraṃ mā nirmārjīḥ
vācaṃ paśūn mā nirmārjīḥ
yajñaṃ prajāṃ mā nirmārjīḥ
tejo 'si
śukram asi
jyotir asi
amṛtam asi
vaiśvadevam asi
havir asi vaiśvānaram unnītaśuṣmaṃ satyaujāḥ
saho 'si sahasvārātiṃ sahasva pṛtanāyataḥ
sahasravīryam asi
tan mā jinva
ājyasyājyam asi haviṣo haviḥ satyasya satyam
satyābhighṛtaṃ satyena tvābhighārayāmi
adabdhena tvā cakṣuṣāvekṣe rāyaspoṣāya suprajāstvāya
dhāmāsi priyaṃ devānām anādhṛṣṭaṃ devayajanam
devavītyai tvā gṛhṇāmi
devīr āpaḥ śuddhā yūyaṃ devān yuyudhvam
śuddhā vayaṃ supariviṣṭāḥ pariveṣṭāro vo bhūyāsma
kṛṣṇo 'sy ākhareṣṭhaḥ
agnaye ghṛtaṃ bhava
vedir asi
barhiṣe tvā juṣṭaṃ prokṣāmi
barhir asi
vedyai tvā juṣṭaṃ prokṣāmi
svāhā pitṛbhyo gharmapāvabhyaḥ
pūṣā te granthiṃ viṣyatu
viṣṇoḥ stupo 'si
uru prathasvorṇamradaṃ svāsasthaṃ devebhyaḥ
gandharvo 'si viśvāvasur viśvasmād īṣamāṇo yajamānasya paridhir iḍa īḍitaḥ
indrasya bāhur asi dakṣiṇo yajamānasya paridhir iḍa īḍitaḥ
mitrāvaruṇau tvottarataḥ paridhattām
yajamānasya paridhir asīḍa īḍitaḥ
nityahotāraṃ tvā kave dyumantaḥ samidhīmahi
varṣiṣṭhe adhi nāke pṛthivyāḥ sūryas tvā raśmibhiḥ purastāt pātu kasyāścid abhiśastyāḥ
viśvajanasya vidhṛtī sthaḥ
vasūnāṃ rudrāṇām ādityānāṃ sado 'si srucāṃ yoniḥ
dyaur asi janmanā juhūr nāma priyā devānāṃ priyeṇa nāmnā dhruve sadasi sīda
antarikṣam asi janmanopabhṛn nāma priyā devānāṃ priyeṇa nāmnā dhruve sadasi sīda
pṛthivy asi janmanā dhruvā nāma priyā devānāṃ priyeṇa nāmnā dhruve sadasi sīda
ṛṣabho 'si śākvaro vaṣaṭkārasya tvā mātrāyāṃ sādayāmi
dhruvā asadann ṛtasya yonau sukṛtasya loke tā viṣṇo pāhi
pāhi yajñaṃ pāhi yajñapatiṃ pāhi māṃ yajñanyam
viṣṇūni stha vaiṣṇavāni dhāmāni stha prājāpatyāni
sūyame me 'dya staṃ svāvṛtau sūpāvṛtā agnāviṣṇū vijihāthām
mā mā hiṃsiṣṭam
lokaṃ me lokakṛtau kṛṇutam
mā modoṣiṣṭam ātmānaṃ me pātam
śivau bhavatam adya naḥ
viṣṇoḥ sthāmāsītaḥ
indras tiṣṭhan vīryam akṛṇod devatābhiḥ samārabhya
ūrdhvo adhvaro divispṛg ahruto yajño yajñapateḥ
indravānt svavān bṛhadbhāḥ
vīhi madhor ghṛtasya svāhā
saṃ jyotiṣā jyotiḥ
vājasya mā prasavenodgrābheṇodajigrabhat
athā sapatnān indro me nigrābheṇādharaṃ akaḥ
udgrābhaś ca nigrābhaś ca brahma devaṃ avīvṛdhat
athā sapatnān indrāgnī me viṣūcīnān vyasyatām
vasur asi
upāvasur asi
viśvāvasur asi
aptubhī rihāṇā vyantu vayo
vaśā pṛśnir bhūtvā maruto gaccha
tato no vṛṣṭyāvata
saṃsrāvabhāgāḥ stheṣā bṛhantaḥ prastareṣṭhā barhiṣadaś ca devāḥ
imāṃ vācam abhi viśve gṛṇantaḥ svāhā devā amṛtā mādayantām
devā gātuvido gātuṃ vittvā gātum ita
manasaspate sudhātv imaṃ yajñaṃ divi deveṣu vāte dhāḥ svāhā
āpo devīḥ śundhata mā madhumantaṃ madhumatīr devayajyāyai
oṣadhe trāyasvainaṃ svadhite mainaṃ hiṃsīḥ
yā te śivatamā tanūs tayainam upaspṛśa
devaśrud imān pravape
svasty uttaraṃ aśīya
hiraṇyavarṇāḥ śucayaḥ pāvakāḥ pracakramur hitvāvadyam āpaḥ
śataṃ pavitrā vitatāny āsu tebhir mā devaḥ savitā punātu
āpo mā mātaraḥ sūdayantu ghṛtena mā ghṛtapvaḥ punantu
viśvaṃ hi ripraṃ pravahantu devīr ud id ābhyaḥ śucir ā pūta emi
viṣṇoḥ śarmāsi
śarma me yacchorje tvā mahīnāṃ payo 'sy apām
oṣadhīnāṃ raso varcodhā asi
varco me dhehi
vṛtrasyāsi kanīnikā cakṣuṣo me vayodhāḥ
antar ahaṃ tvayā dveṣo antar arātīr dadhe
mahatā parvatena cakṣuṣpā asi
cakṣur me pāhi
citpatis tvā punātu
vācaspatis tvā punātu
devas tvā savitā punātv achidreṇa pavitreṇa
vasoḥ sūryasya raśmibhiḥ
tasya te pavitrapate pavitreṇa yasmai kaṃ pune taṃ śakeyam
ākūtyai prayuje agnaye svāhā
medhāyai manase agnaye svāhā
dīkṣāyai tapase agnaye svāhā
sarasvatyai pūṣṇe agnaye svāhā
āpo devīr bṛhatīr viśvaśaṃbhuvo dyāvāpṛthivī uro antarikṣa
bṛhaspatir no haviṣā vṛdhātu svāhā
viśvo devasya netur marto vurīta sakhyam
viśvo rāya iṣudhyati dyumnaṃ vṛṇīta puṣyase svāhā
ṛksāmayoḥ śilpe sthaḥ
te vām ārabhe
ā modṛcaḥ pātaṃ
viṣṇoḥ śarmāsi
śarma me yaccha
namas te astu
mā mā hiṃsīḥ
imāṃ dhiyaṃ śikṣamāṇasya deva kratuṃ dakṣaṃ varuṇa saṃśiśādhi
yayāti viśvā duritā tarema sutarmāṇam adhi nāvaṃ ruheyam
sūryāgnī dyāvāpṛthivī uro antarikṣāpa oṣadhayā upa mā dīkṣāyāṃ dīkṣāpatayo hvayadhvam
deva savitas tvaṃ dīkṣāyā dīkṣāpatir asi
itthaṃ mā santaṃ pāhi
ūrg asy āṅgirasy ūrṇamradā
ūrjaṃ mayi dhehi
indrasya yonir asi
gopāya mā
namas te astu
mā mā hiṃsīḥ
kṛṣiṃ susasyām utkṛṣe supippalā oṣadhīs kṛdhi
viṣāṇe viṣyaitaṃ granthiṃ yad asya guṣpitaṃ hṛdi mano yad asya guṣpitam
bṛhann asi vānaspatyaḥ
sudyumno dyumnaṃ yajamānāya dhehi
nakṣatrāṇāṃ mātīkāśāt pāhi
ā vo devāsa īmahe vāmaṃ prayaty adhvare
yad vo devāsa āguri yajñiyāso havāmahe
svāhā yajñaṃ manasaḥ svāhā divaḥ svāhā pṛthivyāḥ svāhoror antarikṣāt svāhā vātāt parigṛhṇāmi svāhā
nakṣatrāṇāṃ sakāśān mā yauṣaṃ vrataṃ carata
daivīṃ dhiyaṃ manāmahe sumṛḍīkām abhiṣṭaye
varcodhāṃ yajñavāhasaṃ sutīrthā no asad vaśe
ye devā manujātā manoyujaḥ sudakṣā dakṣapitaras te no 'vantu te naḥ pāntu tebhyaḥ svāhā
śivāḥ pītā bhavata yūyam āpo asmākaṃ yonā udare suśevāḥ
irāvatīr anamīvā anāgasaḥ śivā no bhavata jīvase
kāmo haviṣāṃ mandiṣṭho 'gne tvaṃ su jāgṛhi vayaṃ su mandiṣīmahi
gopāya naḥ svastaye prabudhe naḥ punas kṛdhi
punar manaḥ punar āyur nā āgāt punaḥ prāṇaḥ punar ākūtam āgāt
vaiśvānaro 'dabdhas tanūpā apabādhatāṃ duritāni viśvā
tvam agne vratapā asi deva ā martyeṣv ā
tvaṃ yajñeṣv īḍyo vratam asmāsu dhāraya
pūṣā sanīnāṃ somo rādhasāṃ mā pṛṇan pūrtyā virādhiṣṭa
mā vayam āyuṣā varcasā ca rāsveyat somā bhūyo bhara
devaḥ savitā vasor vasudāvā
vāyur gopāḥ
tvaṣṭādhipatiḥ
pūṣā pratigrahītā
devīr āpo apāṃ napād ya ūrmir haviṣya indriyāvān madintamas taṃ vo mā kramiṣaṃ
yāḥ paśūnām ṛṣabhe vācas tāḥ sūryo agre śukro agre tāḥ prahiṇomi yathābhāgaṃ vo atra
śivā naḥ punar āyantu vācaḥ
vāyave tvā
varuṇāya tvā
rudrāya tvā
nirṛtyai tvā
indrāya tvā
marudbhyas tvā
iyaṃ te śukra tanūr idaṃ varcaḥ
tayā saṃbhava
bhrājaṃ gaccha
jūr asi dhṛtā manasā juṣṭā viṣṇave
tasyās te satyasavasaḥ prasave tanvo yantram aśīya svāhā
śukram asi
candram asi
amṛtam asi
vaiśvadevam asi
cid asi
manāsi
dhīr asi
dakṣiṇāsi
yajñiyāsi
kṣatriyāsi
aditir asi ubhayataḥśīrṣṇī
sā naḥ suprācī supratīcī bhava
mitras tvā padi badhnātu
pūṣādhvanaḥ pātu
indrāyādhyakṣāya
anu tvā mātā manyatām anu pitānu bhrātā sagarbhyo 'nu sakhā sayūthyaḥ
sā devi devam acchehi
indrāya somam
rudras tvāvartayatu
svasti somasakhā punar ehi
vasvy asi
rudrāsi
aditir asi
ādityāsi
candrāsi
rudrāsi
bṛhaspatiṣ ṭvā sumne ramṇātu
rudro vasubhir ācake
pṛthivyās tvā mūrdhann ājigharmi
yajñiyā iḍāyās pade ghṛtavati svāhā
asme ramasvāsme te rāyas tava rāyas tava tava rāyaḥ
mā rāyaspoṣeṇa viyauṣma
tvaṣṭrimantas tvā sapema
sūryasya cakṣur āruham agner akṣṇaḥ kanīnikām
yad etaśebhir īyase bhrājamāno vipaścitā
api panthām aganmahi svastigām anehasam
yena viśvāḥ pari dviṣo vṛṇakti vindate vasu
āsmāko 'si
śukras te grahaḥ svāhā tvā vicidbhyaḥ
abhi tyaṃ devaṃ savitāramoṇyoḥ kavikratum arcāmi satyasavasaṃ ratnadhām abhi priyaṃ matim
ūrdhvā yasyāmatir bhā adidyutat savīmani hiraṇyapāṇir amimīta sukratuḥ kṛpā svaḥ
prajābhyas tvā prajās tvānuprāṇantu
prajāḥ pāhi
śukraṃ te śukra śukreṇa candraṃ candreṇāmṛtam amṛtena krīṇāmi deva soma śakma yat te goḥ
asme te candrāṇi
tapasas tanūr asi prajāpater varṇaḥ
sahasrapoṣaṃ puṣyantī parameṇa paśunā krīyasva
asme te bandhuḥ suvāṅ nabhrāḍ aṅghāre bambhāre 'star ahasta kṛśāno
ete vaḥ somakrayaṇāḥ
tān rakṣadhvam
mā vo dabhan
duścakṣā vo māvakśat
svajā asi
svabhūr asy asme karmaṇe jātaḥ
ṛtena tvā gṛhṇāmi
ṛtena naḥ pāhi
mitro nā ehi
sumitradhaḥ saha rāyaspoṣeṇendrasyorum āviśa dakṣiṇam uśann uśantaṃ syonaḥ syonam
ud āyuṣā svāyuṣod oṣadhīnāṃ rasena
ut parjanyasya dhāmnodasthām amṛtaṃ anu
urv antarikṣaṃ vīhi
adityāḥ sadā āsīda
astabhnād dyām ṛṣabho antarikṣam amimīta varimāṇaṃ pṛthivyāḥ
āsīdad viśvā bhuvanāni samrāḍ viśvet tāni varuṇasya vratāni
vaneṣu vy antarikṣaṃ tatāna vājam arvatsu payo aghnyāsu
hṛtsu kratuṃ varuṇaṃ dikṣv agniṃ divi sūryam adadhāt somam adrau
dhūr asi
dhvara dhvarantaṃ yo asmān dhvarād yaṃ vayaṃ dhvarāma taṃ dhvara
vāruṇam asi
varuṇas tvottabhnātu
varuṇasya skambho 'si
pracyavasva bhuvanaspate viśvāny abhi dhāmāni
mā tvā paripariṇo mā paripanthino mā tvā vṛkā aghāyavo vidan
śyeno bhūtvā parāpata yajamānasya no gṛhe saṃskṛtam
devebhyaḥ sutyāyai
namo mitrasya varuṇasya cakṣase maho devāya tad ṛtaṃ saparyata
dūredṛśe devajātāya ketave divas putrāya sūryāya śaṃsata
vāruṇam asi
varuṇas tvottabhnātu
varuṇasya skambhasarjanam asi
vicṛtto varuṇasya pāśaḥ
pratyasto varuṇasya pāśaḥ
namo varuṇasya pāśāya
agnes tanūr asi
viṣṇave tvā
somasya tanūr asi
viṣṇave tvā
atither ātithyam asi
viṣṇave tvā
agnaye tvā rāyaspoṣade
viṣṇave tvā
śyenāya tvā somabhṛte
viṣṇave tvā
vāruṇam asi
varuṇo 'si dhṛtavrataḥ
varuṇasya ṛtasadanam āsīda
varuṇāya tvā
agner janitram asi
vṛṣaṇau sthaḥ
urvaśy asi
āyur asi purūravā asi
gāyatram asi
triṣṭub asi
jagad asi
bhavataṃ naḥ samanasau samokasau sacetasā arepasau
mā yajñaṃ hiṃsiṣṭaṃ mā yajñapatiṃ jātavedasau
śivau bhavatam adya naḥ
agnā agniś carati praviṣṭā ṛṣīṇāṃ putro adhirāja eṣaḥ
tasmai vidhema haviṣā vayaṃ mā devānāṃ yūyupāma bhāgadheyam
āpataye tvā gṛhṇāmi
paripataye tvā gṛhṇāmi
tanūnaptre śakmane śakvarāya śakmanā ojiṣṭhāya
anādhṛṣṭam asi
anādhṛṣyaṃ devānām ojaḥ
abhiśastipā anabhiśastenyam
anu ma idaṃ vrataṃ vratapatir manyatām anu dīkṣāṃ dīkṣāpatiḥ
añjasā satyam upāgām
suvite mā dhā agne vratapate
yā mama tanūr eṣā sā tvayy agne vratapate
yā tava tanūr iyaṃ sā mayi
saha nau vratapate vratinor vratāni
aṃśuraṃśuṣ ṭe deva somāpyāyatām
indrāyaikadhanavide
ā tvam indrāya pyāyasva
ā tubhyam indraḥ pyāyatām
āpyāyaya sakhīnt sanyā medhayā
svasti te deva soma sutyām aśīya svasty udṛcam eṣṭā rāyā eṣṭā vāmāni
preṣe bhagāya
ṛtam ṛtavādibhyo namo dive
namaḥ pṛthivyai
yā te agne 'yāśayā tanūr varṣiṣṭhā gahaneṣṭhā
tveṣaṃ vaco apāvadhīr ugraṃ vaco apāvadhīḥ
yā te agne rajāśayā yā te agne harāśayā yā te agne rudriyā tanūs tayā naḥ pāhi
tasyai te svāhā
taptāyanī me 'si
vittāyanī me 'si
avatān mā nāthitam
avatād vyathitam
agne aṅgiro yo 'syāṃ pṛthivyām adhy asy āyunā nāmnehi
vasavas tvā harantu gāyatreṇa chandasā
vitsva yajñapateḥ
yat te 'nādhṛṣṭaṃ dhāmānādhṛṣyaṃ tena tvādadhe
agne aṅgiro yo dvitīyasyāṃ pṛthivyām adhy asy āyunā nāmnehi
rudrās tvā harantu traiṣṭubhena chandasā
vitsva yajñapateḥ
yat te 'nādhṛṣṭaṃ dhāmānādhṛṣyaṃ tena tvādadhe
agne aṅgiro yas tṛtīyasyāṃ pṛthivyām adhy asy āyunā nāmnehi
ādityās tvā harantu jāgatena chandasā
vitsva yajñapateḥ
yat te 'nādhṛṣṭaṃ dhāmānādhṛṣyaṃ tena tvādadhe
vider agne nabho nāma yat te
siṃhīr asi
mahiṣīr asi
devebhyaḥ śundhasva
devebhyaḥ śumbhasva
indraghoṣās tvā purastād vasubhiḥ pāntu
pitaras tvā manojavā dakṣiṇataḥ pāntu
rudrās tvā pracetasaḥ paścāt pāntu
viśvakarmā tvādityair uttarāt pātu
siṃhīr asi sapatnasāhī svāhā
siṃhīr asi rāyaspoṣavaniḥ svāhā
siṃhīr asi suprajāvaniḥ svāhā
siṃhīr asy ādityavaniḥ sajātavaniḥ svāhā
siṃhīr asi
āvaha devān devāyate yajamānāya svāhā
bhūtebhyas tvā
viśvāyur asi
pṛthivīṃ dṛṃha
dhruvakṣitir asi
antarikṣaṃ dṛṃha
acyutakṣid asi
divaṃ dṛṃha
agner bhasmāsi
agneḥ purīṣam asi
agneḥ kulāyam asi
vibhrāḍ bṛhat pibatu somyaṃ madhv āyur dadhad yajñapatā avihrutam
vātajūto yo abhirakṣati tmanā prajāḥ piparti bahudhā virājati
devaśrutau deveṣv āghoṣethām
yuñjate mana uta yuñjate dhiyo viprā viprasya bṛhato vipaścitaḥ
vi hotrā dadhe vayunāvid ekā in mahī devasya savituḥ pariṣṭutiḥ
apa janyaṃ bhayaṃ nuda mā cakrā āvṛtsata
gṛhaṃ somasya gacchataṃ gacchad indrasya niṣkṛtam
idaṃ viṣṇur vicakrame tredhā nidadhe padā
samūḍham asya pāṃsure
irāvatī dhenumatī hi bhūtaṃ sūyavasinī manave yaśasye
vyaṣkabhnā rodasī viṣṇa ete dādhartha pṛthivīm abhito mayūkhaiḥ
suvāg āvada deva duryaṃ ariṣyann ariṣyataḥ
ā no vīro jāyatāṃ karmaṇyo 'bhiśastipā anabhiśastenyaḥ
yaṃ bahavo 'nujīvān yo bahūnām asad vaśī
vaiṣṇavam asi viṣṇus tvottabhnātu
divo viṣṇa uta vā pṛthivyā uror vā viṣṇo bṛhato antarikṣāt
hastau pṛṇasva bahubhir vasavyair ā prayaccha dakṣiṇād ota savyāt
viṣṇor nu kaṃ vīryāṇi pravocaṃ yaḥ pārthivāni vimame rajāṃsi
yo askabhāyad uttaraṃ sadhasthaṃ vicakramāṇas tredhorugāyaḥ
viṣṇoḥ pṛṣṭham asi
viṣṇo rarāṭam asi
viṣṇoḥ śipre sthaḥ
viṣṇoḥ syūr asi
viṣṇor dhruvo 'si
vaiṣṇavam asi
viṣṇave tvā
pra tad viṣṇuḥ stavate vīryeṇa mṛgo na bhīmaḥ kucaro giriṣṭhāḥ
yasyoruṣu triṣu vikramaṇeṣv adhikṣiyanti bhuvanāni viśvā
devasya tvā savituḥ prasave 'śvinor bāhubhyāṃ pūṣṇo hastābhyām ādade
abhrir asi
nārir asi
idam ahaṃ rakṣaso grīvā apikṛntāmi
idam ahaṃ yo me samāno yo 'samāno 'rātīyati tasya grīvā apikṛntāmi
bṛhann asi bṛhadrāyā
bṛhatīm indrāya vācaṃ vada rakṣohaṇaṃ valagahanaṃ vaiṣṇavīm
samrāḍ asi sapatnahā
idam ahaṃ tān valagān udvapāmi yān me samāno yān asamāno nicakhāna ye kulphadaghne
nirasto valagaḥ
svarāḍ asy abhimātihā
idam ahaṃ tān valagān udvapāmi yān me sajāto yān asajāto nicakhāna ye jānudaghne
nirasto valagaḥ
virāḍ asi rakṣohā
idam ahaṃ tān valagān udvapāmi yān me sabandhur yān asabandhur nicakhāna ye nābhidaghne
nirasto valagaḥ
sattrarāḍ asy aśastihā
idam ahaṃ tān valagān udvapāmi yān me bhrātṛvyo yān abhrātṛvyo nicakhāna ye aṃsadaghne
nirasto valagaḥ
sarvarāḍ asy arātīyato hantā
idam ahaṃ tān valagān udvapāmi yān me sajanyo yān asajanyo nicakhāna ye śīrṣadaghne
nirasto valagaḥ
saṃmṛśa imān āyuṣe varcase ca devānāṃ nidhir asi dveṣoyavanaḥ
yuyodhy asmad dveṣāṃsi yāni kāni ca cakṛma
devānām idaṃ nihitaṃ yad asty athābhāhi pradiśaś catasraḥ
kṛṇvāno anyaṃ adharānt sapatnān
pṛthivyai tvā
antarikṣāya tvā
dive tvā
śundhantāṃ lokāḥ pitṛṣadanāḥ
yavo 'si
yavaya dveṣo asmat
yavayārātim
pitṛṣadanaṃ tvā lokam avastṛṇāmi
ucchrayasva vanaspate sajūr devena barhiṣā
nitānas tvā māruto nihantu mitrāvaruṇau dhruveṇa dharmaṇā
brahmavaniṃ tvā kṣatravaniṃ paryūhāmi
brahma dṛṃha
kṣatraṃ dṛṃha
rāyaspoṣaṃ dṛṃha
prajāṃ dṛṃha
sajātān asmai yajamānāya dṛṃha
ghṛtena dyāvāpṛthivī āpṛṇa
viśvajanasya chāyāsi
pari tvā girvaṇo gira imā bhavantu viśvataḥ
vṛddhāyum anu vṛddhayo juṣṭā bhavantu juṣṭayaḥ
indrāya tvā
indrasya syūr asi
indrasya dhruvo 'si
aindram asi
indrāya tvā
rakṣoghno vo valagaghnaḥ prokṣāmi vaiṣṇavān
rakṣohaṇaṃ tvā valagahanam avasiñcāmi vaiṣṇavam
rakṣohaṇaṃ tvā valagahanam avastṛṇāmi vaiṣṇavam
rakṣoghnī vāṃ valagaghnī upadadhāmi vaiṣṇavī
rakṣoghnī vāṃ valagaghnī paryūhāmi vaiṣṇavī
rakṣohaṇaṃ tvā valagahanam āstṛṇāmi vaiṣṇavam
vibhūr asi pravāhaṇaḥ
vahnir asi havyavāhanaḥ
śvātro 'si pracetāḥ
tutho 'si viśvavedāḥ
avasyur asi duvasvān
aṅghārir asi bambhāriḥ
uśig asi kaviḥ
śundhyur asi mārjālīyaḥ
samrāḍ asi kṛśānuḥ
pariṣadyo 'sy āstavyaḥ
nabho 'si pratakvā
asaṃmṛṣṭo 'si havyasūdanaḥ
sagaro 'si viśvavedāḥ
ṛtadhāmāsi svarjyotiḥ
samudro 'si viśvavyacāḥ
ajo 'sy ekapāt
ahir asi budhnyaḥ
kavyo 'si kavyavāhanaḥ
raudreṇānīkena pāhi māgne pipṛhi mā
namas te astu
mā mā hiṃsīḥ
tvaṃ soma tanūkṛdbhyo dveṣobhyo 'nyakṛtebhyaḥ
uru yantāsi varūtham svāhā
juṣāṇo aptur ājyasya vetu svāhā
agne naya supathā rāye asmān viśvāni deva vayunāni vidvān
yuyodhy asmaj juhurāṇam eno bhūyiṣṭhāṃ te namauktiṃ vidhema
uru viṣṇo vikramasvoru kṣayāya nas kṛdhi
ghṛtaṃ ghṛtavane piba pra pra yajñapatiṃ tira svāhā
evā vandasva varuṇaṃ bṛhantaṃ namasyā dhīram amṛtasya gopām
sa naḥ śarma trivarūthaṃ viyaṃsat pātaṃ no dyāvāpṛthivī upasthe
urv antarikṣaṃ vīhy adityāḥ sadā āsīda
deva savitar eṣa te somaḥ
taṃ rakṣasva
mā tvā dabhan duścakṣās te māvakśat
etat tvaṃ deva soma devān upāvṛtedam ahaṃ manuṣyānt saha rāyaspoṣeṇa prajayā copāvarte
namo devebhyaḥ
svadhā pitṛbhyaḥ
nir varuṇasya pāśād amukṣi svar abhivyakśaṃ jyotir vaiśvānaram
agne vratapate yā tava tanūr mayy abhūd eṣā sā tvayi
agne vratapate yā mama tanūs tvayy abhūd iyaṃ sā mayi
punar nau vratapate vratinor vratāni yathāyathaṃ nau vratapate vratinor vratāni vi vratāni sṛjāvahai
aty anyān agāṃ nānyān upāgām arvāk tvā parebhyaḥ paro 'varebhyo 'vidaṃ taṃ tvā juṣāmahe devayajyāyai juṣṭaṃ viṣṇave viṣṇave tvā
uru viṣṇo vikramasvoru kṣayāya nas kṛdhi
ghṛtaṃ ghṛtavane piba pra pra yajñapatiṃ tira svāhā
oṣadhe trāyasvainaṃ svadhite mainaṃ hiṃsīḥ
yā te śivatamā tanūs tayainam upaspṛśa
yaṃ tvām ayaṃ svadhitis tigmatejāḥ praṇināya mahate saubhagāya
divam agreṇa mā hiṃsīr antarikṣaṃ madhyena pṛthivyā saṃbhava bhrājaṃ gaccha
vanaspate śatavalśo viroha sahasravalśā vi vayaṃ ruhema
pṛthivyai tvāntarikṣāya tvā dive tvā śundhantāṃ lokāḥ pitṛṣadanāḥ
yavo 'si
yavaya dveṣo asmad yavayārātim
pitṛṣadanaṃ tvā lokam avastṛṇāmi
svāveśo 'sy agregā netṝṇām adhi tvā sthāsyati tasya vitsva
ghṛtena dyāvāpṛthivī āpṛṇa devas tvā savitā madhvānaktu
indrasya caṣālam asi supippalā oṣadhīs kṛdhi divam agreṇottabhānāntarikṣaṃ madhyenāpṛṇa pṛthivīm upareṇa dṛṃha
tā te dhāmāny uśmasi gamadhyai gāvo yatra bhūriśṛṅgā ayāsaḥ
atrāha tad urugāyasya viṣṇoḥ paramaṃ padam avabhāti bhūri
viṣṇoḥ karmāṇi paśyata yato vratāni paspaśe
indrasya yujyaḥ sakhā
brahmavaniṃ tvā kṣatravaniṃ paryūhāmi
brahma dṛṃha
kṣatraṃ dṛṃha
rāyaspoṣaṃ dṛṃha
prajāṃ dṛṃha
sajātān asmai yajamānāya dṛṃha
tad viṣṇoḥ paramaṃ padaṃ śacyā paśyanti sūrayaḥ
divīva cakṣur ātatam
parivīr asi
pari tvā daivīr viśo vyayantām
parīmaṃ yajamānaṃ manuṣyāḥ saha rāyaspoṣeṇa prajayā ca vyayantām
divaḥ sānūpeṣa divaṃ te dhūmo gacchatu antarikṣaṃ jyotiḥ pṛthivīṃ bhasma svāhā
iṣe tvā
upāvīr asi
upo devān daivīr viśaḥ prāgur vahnaya uśijaḥ
bṛhaspate dhārayā vasūni
havyā te svadam
deva tvaṣṭar vasu raṇe
revatī ramadhvam
devasya tvā savituḥ prasave 'śvinor bāhubhyāṃ pūṣṇo hastābhyām ādade
ṛtasya tvā devahaviḥ pāśena pratimuñcāmi
amuṣmai tvā juṣṭam
dharṣā mānuṣāḥ
adbhyas tvauṣadhībhyo juṣṭaṃ prokṣāmi
anu tvā mātā manyatām anu pitānu bhrātā sagarbhyo 'nu sakhā sayūthyaḥ
anumānāvaha devān devāyate yajamānāya
apāṃ perur asi
svāttaṃ saddhavir āpo devīḥ svadantu
saṃ te vāyur vātena gacchatāṃ saṃ yajatrair aṅgāni saṃ yajñapatir āśiṣā
ghṛtenāktau paśūṃstrāyethām
ye badhyamānam anu badhyamānā anvaikṣanta manasā cakṣuṣā ca
agniṣ ṭaṃ agre pramumoktu devaḥ prajāpatiḥ prajayā saṃrarāṇaḥ
revati predhā yajñapatim āviśoro antarikṣa sajūr devena vātena
tmanāsya haviṣo yaja sam asya tanvā bhava
varṣīyo varṣīyaso yajñaṃ yajñapatau dhāḥ
svarvid asi
svar vittvā svar ihi
svar mahyaṃ
svaḥ paśubhyaḥ
lokavid asi
lokaṃ vittvā lokam ihi
lokaṃ mahyam
lokaṃ paśubhyaḥ
nāthavid asi
nāthaṃ vittvā nātham ihi
nāthaṃ mahyam
nāthaṃ paśubhyaḥ
gātuvid asi
gātuṃ vittvā gātum ihi
gātuṃ mahyam
gātuṃ paśubhyaḥ
na vā etan mriyase nota riṣyasi devaṃ id eṣi pathibhiḥ śivebhiḥ
yatra yanti sukṛto nāpi duṣkṛtas tatra tvā devaḥ savitā dadhātu
śamitāra upetana yajñaṃ devebhir anvitam
pāśāt paśuṃ pramuñcata bandhād yajñapatiṃ pari
aditiḥ pāśān pramumoktv etān paśoḥ pāśān paśupater adhi
yo no dveṣṭy adharaḥ sa padyatāṃ tasmin pāśān pratimuñcāma etān
namas ta ātāna
anarvā prehi yajamānāya ghṛtasya kulyām anu saha rāyaspoṣeṇa
devīr āpaḥ śuddhā yūyaṃ devān yuyudhvam
śuddhā vayaṃ supariviṣṭāḥ pariveṣṭāro vo bhūyāsma
vācam asya mā hiṃsīḥ
prāṇam asya mā hiṃsīḥ
cakṣur asya mā hiṃsīḥ
śrotram asya mā hiṃsīḥ
yat te krūraṃ yad āsthitaṃ tad etena śundhasva
devebhyaḥ śumbhasva
gātrāṇy asya mā hiṃsīḥ
caritrān asya mā hiṃsīḥ
nābhim asya mā hiṃsīḥ
meḍhram asya mā hiṃsīḥ
pāyum asya mā hiṃsīḥ
śam adbhyaḥ
oṣadhe trāyasvainaṃ svadhite mainaṃ hiṃsīḥ
yā te śivatamā tanūs tayainam upaspṛśa
pṛthivyai tvā
rakṣasāṃ bhāgo 'si
idam ahaṃ rakṣo 'vabādhe
idam ahaṃ rakṣo 'dhamaṃ tamo nayāmi
iṣe tvā
ūrje tvā
devebhyaḥ śundhasva
devebhyaḥ śumbhasva
ghṛtena dyāvāpṛthivī prorṇuvātām amuṣmai tvā juṣṭaṃ namaḥ sūryasya saṃdṛśe
urv antarikṣaṃ vīhi
pratyuṣṭaṃ rakṣaḥ
pratyuṣṭārātiḥ
vāyoḥ stokānāṃ prayutā dveṣāṃsi
svāhordhvanabhasaṃ mārutaṃ devaṃ gacchatam
juṣṭaṃ devebhyo havyaṃ ghṛtāvat
amuṣmai tvā juṣṭam
reḍ asi
agniṣ ṭvā śrīṇātu
āpas tvā samariṇvan
vātasya tvā dhrājyai pūṣṇo raṃhyā ūṣmaṇo 'vyathiṣe 'pām oṣadhīnāṃ rasaḥ
ghṛtaṃ ghṛtapāvānaḥ pibata
vasāṃ vasāpāvānaḥ pibata
antarikṣasya havir asi
svāhā tvā vātāya
diśaḥ pradiśa ādiśo vidiśa uddiśo diśaḥ
aindraḥ prāṇo aṅge aṅge nidīdhyat
aindro 'pāno aṅge aṅge nibobhuvat
aindro vyāno aṅge aṅge vibobhuvat
deva tvaṣṭar bhūri te sat sametu salakṣma yad viṣurūpaṃ babhūva
devatrā yantam avase sakhāyo anu tvā mātā pitaro madantu
samudraṃ gaccha svāhā
antarikṣaṃ gaccha svāhā
devaṃ savitāraṃ gaccha svāhā
ahorātre gaccha svāhā
mitrāvaruṇau gaccha svāhā
dyāvāpṛthivī gaccha svāhā
chandāṃsi gaccha svāhā
somaṃ gaccha svāhā
yajñaṃ gaccha svāhā
divyaṃ nabho gaccha svāhā
agniṃ vaiśvānaraṃ gaccha svāhā
mano hārdiṃ yaccha
oṣadhībhyas tvā
dhāmno dhāmno rājann ito varuṇa no muñca yad āpo aghnyā varuṇeti śapāmahai
tato varuṇa no muñca
ud uttamaṃ varuṇa pāśam asmad avādhamaṃ vi madhyamaṃ śrathāya
athā vayam āditya vrate tavānāgaso aditaye syāma
sumitrā nā āpā oṣadhayaḥ santu durmitrās tasmai santu
yo asmān dveṣṭi yaṃ ca vayaṃ dviṣmaḥ
haviṣmatīr imā āpo haviṣmān devo adhvaraḥ
haviṣmaṃ āvivāsati haviṣmaṃ astu sūryaḥ
agner vo 'pannagṛhasya sadasi sādayāmi
devānāṃ bhāgadheyīḥ stha
indrāgnyor bhāgadheyīḥ stha
mitrāvaruṇayor bhāgadheyīḥ stha
viśveṣāṃ devānāṃ bhāgadheyīḥ stha
sumnāyuvaḥ sumnyāya sumnaṃ dhatta
hṛde tvā manase tvā dive tvā sūryāya tvā
ūrdhvam imam adhvaraṃ divi deveṣu hotrā yaccha
śṛṇotv agniḥ samidhā havaṃ me śṛṇvantv āpo dhiṣaṇāś ca devīḥ
śṛṇota grāvāṇo viduṣo nu yajñaṃ śṛṇotu devaḥ savitā havaṃ me
devīr āpo apāṃ napād ya ūrmir haviṣya indriyāvān madintamas taṃ devebhyaḥ śukrapebhyo dāta yeṣāṃ bhāgaḥ stha svāhā
kārṣy asi
samudrasya vo 'kṣityā unnaye
vasūnāṃ rudrāṇām ādityānāṃ pannejanīḥ stha
vasavo rudrā ādityā etā vaḥ pannejanīḥ
samudraṃ gandharveṣṭhām anvātiṣṭhata
vātasya patmaneḍitā vāmī te saṃdṛśi viśvaṃ reto dheṣīya tava vāmīr anu saṃdṛśi
yam agne pṛtsu martyam avā vājeṣu yaṃ junāḥ
sa yantā śaśvatīr iṣaḥ
juṣṭo vāco bhūyāsam
juṣṭo vācaspatiḥ
yad vāco madhumat tasmai svāhā
svāhā sarasvatyai
nigrābhyāḥ stha devaśrutaḥ
tarpayata mā
āyur me tarpayata
tarpayata mā
prāṇaṃ me tarpayata
tarpayata mā
apānaṃ me tarpayata
tarpayata mā
vyānaṃ me tarpayata
tarpayata mā
cakṣur me tarpayata
tarpayata mā
śrotraṃ me tarpayata
tarpayata mā
mano me tarpayata
tarpayata mā
vācam me tarpayata
tarpayata mā
ātmānaṃ me tarpayata
tarpayata mā
prajāṃ me tarpayata
tarpayata mā
gṛhān me tarpayata
tarpayata mā
paśūn me tarpayata
tarpayata mā
gaṇair mā mā vitītṛṣata
tarpayata mā
devasya tvā savituḥ prasave 'śvinor bāhubhyāṃ pūṣṇo hastābhyām ādade
grāvāsy adhvarakṛd devebhyaḥ
gabhīram imam adhvaraṃ kṛdhi
indrāya tvā suṣuttamaṃ madhumantaṃ payasvantam
indrāya tvābhimātighna indrāya tvā vasumate rudravata indrāya tvādityavate
agnaye tvā rāyaspoṣade viṣṇave tvā śyenāya tvā somabhṛte viṣṇave tvā
śvātrāḥ stha vṛtraturo rādhvaṃ gūrtā amṛtasya patnīḥ
tā devīr devatremaṃ yajñaṃ dhattopahūtāḥ somasya pibata
yat te soma divi jyotir yat pṛthivyāṃ yad urā antarikṣe tenāsmai yajñapataya uru rāye kṛdhi
adhi dhātre vocaḥ
mā bhaiḥ
mā saṃvikthāḥ
ūrjaṃ dhatsva
ūrjam asmāsu dhehi
dhiṣaṇe īḍite īḍethām
ūrjaṃ dadhāthām
ūrjam asmāsu dhattam
mā vāṃ hiṃsiṣam
māsmān yuvaṃ hiṃsiṣṭam
vācaspataye pavasva vṛṣṇo aṃśubhyāṃ gabhastipūtaḥ
devo devānāṃ pavitram asi yeṣāṃ bhāgo 'si
madhumatīr nā iṣas kṛdhi
svāṃkṛto 'si
urv antarikṣaṃ vīhi
viśvebhya indriyebhyo divyebhyaḥ pārthivebhyaḥ
manas tvāṣṭu
svāhā tvā subhava sūryāya
devebhyas tvā marīcipebhyaḥ
prāṇāya tvā
yat te somādābhyaṃ nāma jāgṛvi tasmai te soma somāya svāhā
prāg apāg adharāg udag etās tvā diśā ādhāvantu
amba nismara
sam arir vidām
upayāmagṛhīto 'si
antar yaccha maghavan pāhi somam uruṣya rāyaḥ sam iṣo yajasva
antas te dyāvāpṛthivī dadhāmy antar dadhāmy urv antarikṣam
sajoṣā devair avaraiḥ paraiś cāntaryāme maghavan mādayasva
vāk tvāṣṭu svāhā tvā subhava sūryāya devebhyas tvā marīcipebhyo 'pānāya tvā
ā vāyo bhūṣa śucipā upa naḥ sahasraṃ te niyuto viśvavāra
upo te andho madyam ayāmi yasya deva dadhiṣe pūrvapeyam
upayāmagṛhīto 'si vāyave tvā
indravāyū ime sutā upa prayobhir āgatam
indavo vām uśanti hi
upayāmagṛhīto 'si vāyava indravāyubhyāṃ tvaiṣa te yoniḥ sajoṣobhyāṃ tvā
ayaṃ vāṃ mitrāvaruṇā sutaḥ soma ṛtāvṛdhā
mamed iha śrutaṃ havam
upayāmagṛhīto asi mitrāvaruṇābhyāṃ tvaiṣa te yonir ṛtāyubhyāṃ tvā
yā vāṃ kaśā madhumaty aśvinā sūnṛtāvatī
tayā yajñaṃ mimikṣatam
upayāmagṛhīto 'sy aśvibhyāṃ tvaiṣa te yonir mādhvībhyāṃ tvā
upayāmagṛhīto 'si devebhyas tvopayāmagṛhīto 'si viśvadevebhyas tvopayāmagṛhīto 'si viśvebhyas tvā devebhyaḥ
diteḥ putrāṇām aditer akāriṣam uruśarmaṇāṃ bṛhatāṃ varūthinām
yeṣāṃ nāmāni vihitāni dhāmaśaś cittair yajanti bhuvanāya jīvase
upayāmagṛhīto 'si viṣṇos tvorukrame gṛhṇāmi viṣṇa urukramaiṣa te somas taṃ rakṣasva mā tvā dabhan duścakṣās te māvakśad ayaṃ vasuḥ purovasur vākpā vācaṃ me pātv ayaṃ vasur vidadvasuś cakṣuṣpāś cakṣur me pātv ayaṃ vasuḥ saṃyadvasuḥ śrotrapāḥ śrotraṃ me pātu
ayaṃ venaś codayat pṛśnigarbhā jyotirjarāyū rajaso vimāne
imam apāṃ saṃgame sūryasya śiśuṃ na viprā matibhī rihanti
upayāmagṛhīto 'si śaṇḍāya tvaiṣa te yonir vīratāyai tvā
taṃ pratnathā pūrvathā viśvathemathā jyeṣṭharājaṃ barhiṣadaṃ svardṛśam
pratīcīnaṃ vṛjanaṃ dohase girāśuṃ jayantam anu yāsu vardhase
upayāmagṛhīto 'si markāya tvaiṣa te yoniḥ prajābhyas tvā
apanuttau śaṇḍāmarkau saha tena yaṃ dviṣmo 'chinnasya te deva soma dakṣasya rāyaspoṣasya suvīryasyābhigrahītāraḥ syāma
tutho 'si janadhāyā devās tvā śukrapāḥ praṇayantu tutho 'si janadhāyā devās tvā manthipāḥ praṇayantv anādhṛṣṭāsi suvīrāḥ prajāḥ prajanayan parīhi suprajāḥ prajāḥ prajanayann abhiparīhi
indreṇa manyunā yujāvabādhe pṛtanyataḥ
ghnatā vṛtrāny aprati
saṃjagmānau divā pṛthivyā śukrau śukraśociṣau tau devau śukrāmanthinā āyur yajñe dhattam āyur yajñapatau pumāṃsaṃ garbham ādhattaṃ gavīṇyoḥ prāṇān paśuṣu yacchataṃ śukrasyādhiṣṭhānam asi manthino 'dhiṣṭhānam asi nirastaḥ śaṇḍo nirasto markaḥ saha tena yaṃ dviṣmaḥ
yā prathamā saṃskṛtir yajñe asmin yaḥ paramo bṛhaspatiś cikitvān
yo madhyamo varuṇo mitro agnis tasmā indrāya sutam ājuhota tasmai sūryāya sutam ājuhota
ye devā divy ekādaśa stha pṛthivyām adhy ekādaśa stha
apsukṣito mahinaikādaśa stha te devāso yajñam imaṃ juṣadhvam
upayāmagṛhīto 'sy āgrāyaṇo 'si svāgrāyaṇo jinva yajñaṃ jinva yajñapatim abhi savanāni pāhy atas tvā viṣṇuḥ pātu viśaṃ tvaṃ pāhīndriyeṇaiṣa te yonir viśvebhyas tvā devebhyaḥ
upayāmagṛhīto 'si
indrāya tvā bṛhadvate vayasvata ukthāyuvam
yat ta indra bṛhad vayas tasmai tvā viṣṇave tvā
eṣa te yonir indrāya tvopayāmagṛhīto 'si devebhyas tvā devāyuvaṃ gṛhṇāmi punarhavir asi devebhyas tvā devāyuvaṃ pṛṇacmi yajñasyāyuṣe
mūrdhānaṃ divo aratiṃ pṛthivyā vaiśvānaram ṛta ājātam agnim
kaviṃ samrājam atithiṃ janānām āsann ā pātraṃ janayanta devāḥ
upayāmagṛhīto 'si vaiśvānarāya tvā
dhruvo 'si dhruvakṣitir dhruvāṇāṃ dhruvatamo 'cyutānām acyutakṣittama eṣa te yonir vaiśvānarāya tvā
dhruvaṃ dhruveṇa haviṣā vaḥ somaṃ nayāmasi
yathā naḥ sarvā ij janaḥ saṃgame sumanā asat
divi divyān dṛṃhāntarikṣe antarikṣyān pṛthivyāṃ pārthivān
upayāmagṛhīto 'si madhave tvā mādhavāya tvā śukrāya tvā śucaye tvā nabhase tvā nabhasyāya tveṣāya tvorjāya tvā sahase tvā sahasyāya tvā tapase tvā tapasyāya tvā
indrāgnī āgataṃ sutaṃ gīrbhir nabho vareṇyam
asya pātaṃ dhiyeṣitā
upayāmagṛhīto 'sīndrāgnibhyāṃ tvaiṣa te yonir indrāgnibhyāṃ tvā
omāsaś carṣaṇīdhṛto viśve devāsā āgata
dāśvāṃso dāśuṣaḥ sutam
upayāmagṛhīto 'si viśvebhyas tvā devebhya eṣa te yonir viśvebhyas tvā devebhyaḥ
indra marutva iha pāhi somaṃ yathā śāryāte apibaḥ sutasya
tava praṇītī tava śūra śarmann āvivāsanti kavayaḥ suyajñāḥ
upayāmagṛhīto 'sīndrāya tvā marutvata eṣa te yonir indrāya tvā marutvate
janiṣṭhā ugraḥ sahase turāya mandra ojiṣṭho bahulābhimānaḥ
avardhann indraṃ marutaś cid atra mātā yad vīraṃ jajanaj janiṣṭham
upayāmagṛhīto 'sīndrāya tvā marutvata eṣa te yonir indrāya tvā marutvate
marutvantaṃ vṛṣabhaṃ vāvṛdhānam akavāriṃ divyaṃ śāsam indram
viśvāsāham avase nūtanāyograṃ sahodām iha taṃ huve
upayāmagṛhīto 'sīndrāya tvā marutvata eṣa te yonir indrāya tvā marutvate
marutvaṁ indra vṛṣabho raṇāya pibā somam anuṣvadhaṃ madāya
āsiñcasva jaṭhare madhva ūrmiṃ tvaṃ rājāsi pradivaḥ sutānām
upayāmagṛhīto 'sīndrāya tvā marutvata eṣa te yonir indrāya tvā marutvate
sajoṣā indra sagaṇo marudbhiḥ somaṃ piba vṛtrahā śūra vidvān
jahi śatrūṃr apa mṛdho nudasvāthābhayaṃ kṛṇuhi viśvato naḥ
upayāmagṛhīto 'sīndrāya tvā marutvata eṣa te yonir indrāya tvā marutvate
mahaṃ indro ya ojasā parjanyo vṛṣṭimaṁ iva
stomair vatsasya vāvṛdhe
upayāmagṛhīto 'si
mahendrāya tvā
eṣa te yoniḥ
mahendrāya tvā
mahaṃ indro nṛvad ā carṣaṇiprā uta dvibarhā aminaḥ sahobhiḥ
asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt
upayāmagṛhīto 'si
mahendrāya tvā
eṣa te yoniḥ
mahendrāya tvā
kadā cana starīr asi nendra saścasi dāśuṣe
upopen nu maghavan bhūyā in nu te dānaṃ devasya pṛcyate
upayāmagṛhīto 'si
ādityebhyas tvā
kadā cana prayucchasy ubhe nipāsi janmanī
turīyāditya savanaṃ ta indriyam ātasthā amṛtaṃ divi
upayāmagṛhīto 'si
ādityebhyas tvā
yajño devānāṃ pratyetu sumnam ādityāso bhavatā mṛḍayantaḥ
ā vo 'rvācī sumatir vavṛtyād aṃhoś cid yā varivovittarāsat
ahaṃ parastād aham avastād ahaṃ viśvasya bhuvanasya rājā
ahaṃ sūryam ubhayato dadarśa yad antarikṣaṃ tad u naḥ pitābhūt
unnambhaya pṛthivīṃ bhinddhy ado divyaṃ nabhaḥ
udno divyasya no dhātar īśāno viṣyā dṛtim
adabdhebhiḥ savitaḥ pāyubhiṣ ṭvaṃ śivebhir adya paripāhi no vṛdhe
hiraṇyajihvaḥ suvitāya navyase rakṣā mākir no aghaśaṃsa īśata
upayāmagṛhīto 'si
sāvitro 'si janadhāyāḥ
jinva yajñam
jinva yajñapatim
abhi savanāni pāhi
atas tvā viṣṇuḥ pātu
viśaṃ tvaṃ pāhīndriyeṇa
upayāmagṛhīto 'si
suśarmāsi supratiṣṭhānaḥ
bṛhadukṣe namaḥ
eṣa te yoniḥ
viśvebhyas tvā devebhyaḥ
upayāmagṛhīto 'si
bṛhaspatisutasya ta inda indriyāvataḥ
patnīvantaṃ grahaṃ rādhyāsam
agnā3i patnīvā3nt sajūs tvaṣṭrā somaṃ piba
upayāmagṛhīto 'si
harir asi hāriyojano harivān haryoḥ sthātā
stutastomasya te deva soma śastokthasyeṣṭayajuṣaḥ
harivato hāriyojanasya harivantaṃ grahaṃ rādhyāsam
haryor dhānā harivatīḥ sahasomā indrāya
rayyai tvā
poṣāya tvā
agnā āyūṃṣi pavasā āsuvorjam iṣaṃ ca naḥ
āre bādhasva ducchunām
upayāmagṛhīto 'si
agnaye tvāyuṣmate
eṣa te yoniḥ
agnaye tvāyuṣmate
ojas tad asya titviṣa ubhe yat samavartayat
indraś carmeva rodasī
upayāmagṛhīto 'si
indrāya tvaujasvate
eṣa te yoniḥ
indrāya tvaujasvate
adṛśrann asya ketavo vi raśmayo janaṃ anu
bhrājanto agnayo yathā
upayāmagṛhīto 'si
sūryāya tvā bhrājasvate
eṣa te yoniḥ
sūryāya tvā bhrājasvate
indram iddharī vahato 'pratidhṛṣṭaśavasam
ṛṣīṇāṃ ca stutīr upa yajñaṃ ca mānuṣāṇām
upayāmagṛhīto 'si
indrāya tvā harivate
eṣa te yoniḥ
indrāya tvā harivate
upayāmagṛhīto 'si
prajāpataye tvā jyotiṣmate jyotiṣmantaṃ gṛhṇāmi
rātaṃ devebhyaḥ
dakṣāya dakṣavṛdham
agnihvarebhyas tvā ṛtāyubhyā indrajyeṣṭhebhyo varuṇarājabhyo vātāpibhyaḥ parjanyātmabhyaḥ
pṛthivyai tvā
antarikṣāya tvā
dive tvā
adbhyas tvā
oṣadhībhyo vanaspatibhyas tvā
prāṇāya tvā
apānāya tvā
vyānāya tvā
sate tvā
asate tvā
bhūtāya tvā
bhavyāya tvā
yena prajā achidrā ajāyanta tasmai tvā prajāpataye viśvakarmaṇe viśvavyacase vibhūdāvne vibhuṃ bhāgaṃ juhomi svāhā
tisro jihvasya samidhaḥ parijmano 'gner akṛṇvann uśijo amṛtyave
tāsām ekām adadhur martye bhujaṃ lokam u dve upa jāmī īyatuḥ
agniḥ prātaḥ savanāt pātv asmān vaiśvānaro viśvaśrīr viśvaśaṃbhūḥ
sa naḥ pāvako draviṇaṃ dadhātv āyuṣmantaḥ sahabhakṣāḥ syāma
agnaye tvā pravṛhāmi gāyatreṇa chandasā
indrāya tvā pravṛhāmi traiṣṭubhena chandasā
ādityebhyas tvā pravṛhāmi jāgatena chandasā
reśīnāṃ tvā patmann ādhūnomi
māndānāṃ tvā patmann ādhūnomi
bhandanānāṃ tvā patmann ādhūnomi
pūtanānāṃ tvā patmann ādhūnomi
pastyānāṃ tvā patmann ādhūnomi
mādhvīnāṃ tvā patmann ādhūnomi
madughānāṃ tvā patmann ādhūnomi
devayānīnāṃ tvā patmann ādhūnomi
upayāmagṛhīto 'si
śukraṃ tvā śukra śukrāya gṛhṇāmy ahno rūpe sūryasya raśmiṣu
ā samudrā acucyavur divo dhārā asaścata
kakubhaṃ rūpaṃ vṛṣabhasya rocate bṛhat
vasūnām ādhītau rudrāṇāṃ karmann ādityānāṃ cetasi
indrāya tvā vibhūvase juhomi
uśik tvaṃ deva soma gāyatreṇa chandasāgner dhāmopehi
vaśī tvaṃ deva soma traiṣṭubhena chandasendrasya dhāmopehi
asmatsakhā deva soma jāgatena chandasā viśveṣāṃ devānāṃ priyaṃ pāthā upehi
ud u tyaṃ jātavedasaṃ devaṃ vahanti ketavaḥ
dṛśe viśvāya sūryam
citraṃ devānām udagād anīkaṃ cakṣur mitrasya varuṇasyāgneḥ
āprā dyāvāpṛthivī antarikṣaṃ sūrya ātmā jagatas tasthuṣaś ca
dyāṃ gaccha
svar gaccha
rūpaṃ vo rūpeṇābhyemi vayasā vayaḥ
tutho vo viśvavedā vibhajatu varṣiṣṭhe adhi nāke pṛthivyāḥ
etat te agne rādha eti somacyutam
tan mitrasya pathā naya
ayaṃ no agnir varivas kṛṇotv ayaṃ mṛdhaḥ pura etu prabhindan
ayaṃ śatrūn jayatu jarhṛṣāṇo 'yaṃ vājaṃ jayatu vājasātau
ṛtasya pathā preta candradakṣiṇāḥ
brāhmaṇam adya ṛdhyāsaṃ pitṛmantaṃ paitṛmatyam ṛṣim ārṣeyaṃ sudhātudakṣiṇam
vi svaḥ paśya vyantarikṣam
yatasva sadasyaiḥ
asmadrātā madhumatīr devatrā gacchata
pradātāram āviśata
anavahāyāsmān devayānena pathā sukṛtāṃ loke sīdata
tan naḥ saṃskṛtam
dhātā rātiḥ savitedaṃ juṣantāṃ prajāpatir varuṇo mitro agniḥ
viṣṇus tvaṣṭā prajayā saṃrarāṇo yajamānāya draviṇaṃ dadhātu
sam indra no manasā neṣi gobhiḥ saṃ sūribhir harivaḥ saṃ svastyā
saṃ brahmaṇā devakṛtaṃ yad asti saṃ devānāṃ sumatau yajñiyānām
saṃ varcasā payasā saṃ tanūbhir aganmahi manasā saṃ śivena
tvaṣṭā sudatro vidadhātu rāyo 'nu no mārṣṭu tanvo yad viriṣṭam
sugā vo devāḥ sadanā kṛṇomi ya ājagmedaṃ savanaṃ juṣāṇāḥ
jakṣivāṃsaḥ papivāṃsaś ca viśve 'sme dhatta vasavo vasūni
yān āvaha uśato deva devāṃs tān preraya sve agne sadhasthe
vahamānā bharamāṇā havīṃṣy asuṃ gharmaṃ divam ātiṣṭhatānu
yad adya tvā prayati yajñe asminn agne hotāram avṛṇīmahīha
ṛdhag ayāḍ ṛdhag utāśamiṣṭa vidvān prajānann upayāhi yajñam
yajña yajñaṃ gaccha
yajñapatiṃ gaccha
svaṃ yoniṃ gaccha svāhā
eṣa te yajño yajñapate sahasūktavākaḥ suvīraḥ
tena saṃbhava
bhrājaṃ gaccha
devā gātuvido gātuṃ vittvā gātum ita
manasaspate sudhātv imaṃ yajñaṃ divi deveṣu vāte dhāḥ svāhā
uruṃ hi rājā varuṇaś cakāra sūryāya panthām anvetavā u
apade pādā pratidhātave 'kar utāpavaktā hṛdayāvidhaś cit
śataṃ te rājan bhiṣajaḥ sahasram urvī gabhīrā sumatiṣ ṭe astu
āre bādhasva nirṛtiṃ parācaiḥ kṛtaṃ cid enaḥ pramumugdhy asmat
agner anīkam apa āviveśāpāṃ napāt pratirakṣad asuryān
dame dame samidhaṃ yakṣy agne prati te jihvā ghṛtam uccaraṇyat
samudre te hṛdayam apsv antaḥ saṃ tvā viśantv oṣadhīr utāpaḥ
yajñasya te yajñapate sūktoktau namovāke vidhema svāhā
avabhṛtha nicuṅkuṇa
nicerur asi nicuṅkuṇaḥ
gṛhaṃ gṛhaḥ
ava no devair devakṛtam eno yakṣi
ava martyair martyakṛtaṃ cikitvān
uror ā no deva riṣas pāhi
apsu dhautasya te deva soma nṛbhiḥ ṣṭutasya yas te gosanir bhakṣo yo aśvasanis tasya tā upahūtā upahūtasya bhakṣayāmi
vicṛtto varuṇasya pāśaḥ
pratyasto varuṇasya pāśaḥ
namo varuṇasya pāśāya
unnetar vasīyo nā unnayābhi
udut te madhumattamā giraḥ stomāsa īrate
satrājito dhanasā akṣitotayo vājayanto rathā iva
kaṇvā iva bhṛgavaḥ sūryā iva viśvam iddhitam ānaśuḥ
udeta prajām uta varco dadhānā yuṣmān rāya uta yajñā asaścata
gāyatraṃ chando anu saṃrabhadhvam athā syāta surabhayo gṛheṣu
edho 'sy edhiṣīmahi
samid asi samedhiṣīmahi
apo adyānvacāriṣaṃ rasena samasṛkṣmahi
payasvān agnā āgamaṃ taṃ mā saṃsṛja varcasā
mamāgne varco vihaveṣv astu vayaṃ tvendhānās tanvaṃ puṣema
mahyaṃ namantāṃ pradiśaś catasras tvayādhyakṣeṇa pṛtanā jayema
agne vratapate vratam ālapsye tat te prabrūmas tan no gopāya tañ śakeyam
agniṃ hotāram upa taṃ huve devān yajñiyān iha yānyajāmahai
vyantu devā haviṣo me asyā devā yantu sumanasyamānāḥ
yunajmi tvā brahmaṇā daivyena havyāyāsmai voḍhave jātavedaḥ
indhānās tvā suprajasaḥ suvīrā jyog jīvema balihṛto vayaṃ te
asmāsv indra indriyaṃ dadhātv asmān rāyo maghavānaḥ sacantām
asmākaṃ santv āśiṣaḥ
ām āśiṣo dohakāmā indravanto havāmahe
dhukṣīmahi prajām iṣam
sā me satyāśīr devān gamyājjuṣṭāj juṣṭatarā paṇyāt paṇyatarā
areḍatā manasā devān gaccha yajño devān gacchatu yajño devān gamyāt
vi te muñcāmi raśanāṃ vi raśmīn vi yoktrāṇi paricartanāni
dhattād asmabhyaṃ draviṇeha bhadraṃ pra mā brūtād bhāgadāṃ devatāsu
iṣṭo yajño bhṛgubhir draviṇodā yatibhir āśīrdā vasubhiḥ
aṅgiraso me asya yajñasya prātaranuvākair ahauṣuḥ
tasya mā yajñasyeṣṭasya vītasya draviṇehāgamyād vasur yajño vasumān yajñas tasya mā yajñasya vasor vasumato vasv ihāgacchatv ado māgacchatv ado māgamyāt
saṃ yajñapatir āśiṣā
sad asi
san me bhūyāḥ
pūrṇam asi
pūrṇaṃ me bhūyāḥ
sarvam asi
sarvaṃ me bhūyāḥ
akṣitam asi
akṣitaṃ me bhūyāḥ
prācyā diśā devā ṛtvijo mārjayantām
dakṣiṇayā diśā māsāḥ pitaro mārjayantām
pratīcyā diśā gṛhāḥ paśavo mārjayantām
udīcyā diśāpā oṣadhayo vanaspatayo mārjayantām
ūrdhvayā diśā yajñaḥ saṃvatsaro mārjayatām
viṣṇuḥ pṛthivyāṃ vyakraṃsta gāyatreṇa chandasā
nirbhaktaḥ sa yaṃ dviṣmaḥ
viṣṇur antarikṣe vyakraṃsta traiṣṭubhena chandasā
nirbhaktaḥ sa yaṃ dviṣmaḥ
viṣṇur divi vyakraṃsta jāgatena chandasā
nirbhaktaḥ sa yaṃ dviṣmaḥ
aganma svaḥ
saṃ jyotiṣābhūma
idam aham amuṣya prāṇaṃ niveṣṭayāmi
tejo 'si
sam ahaṃ prajayā
saṃ mayā prajā
sam ahaṃ paśubhiḥ
saṃ mayā paśavaḥ
agne gṛhapate sugṛhapatir ahaṃ tvayā gṛhapatinā bhūyāsam
sugṛhapatis tvaṃ mayā gṛhapatinā bhūyāḥ
asthūri ṇau gārhapatyaṃ dīdāyañ śataṃ himā dvāyū
rādhāṃsi saṃpṛñcānā asaṃpṛñcānau tanvaḥ
asā anu mā tanvachinno divyas tantuḥ
mā mānuṣaś chedi
divyād dhāmno mā chitsi mā mānuṣāt
jyotiṣe tantave tvā
ye devā yajñahanaḥ pṛthivyām adhy āsate
agnir nas tebhyo rakṣatu gacchema sukṛto vayam
ye devā yajñamuṣaḥ pṛthivyām adhy āsate
agnir nas tebhyo rakṣatu gacchema sukṛto vayam
yās te rātrayaḥ savitar devayānīḥ sahasrayajñam abhi saṃbabhūvuḥ
gṛhaiś ca sarvaiḥ prajayā nv agre svo ruhāṇās taratā rajāṃsi
ye devā yajñahano antarikṣe adhy āsate
vāyur nas tebhyo rakṣatu gacchema sukṛto vayam
ye devā yajñamuṣo antarikṣe adhy āsate
vāyur nas tebhyo rakṣatu gacchema sukṛto vayam
āganma mitrāvaruṇā vareṇa rātrīṇāṃ bhāgo yuvayor yo asti
nākaṃ gṛbhṇānāḥ sukṛtasya loke tṛtīye pṛṣṭhe adhi rocane divaḥ
ye devā yajñahano divy adhy āsate
sūryo nas tebhyo rakṣatu gacchema sukṛto vayam
ye devā yajñamuṣo divy adhy āsate
sūryo nas tebhyo rakṣatu gacchema sukṛto vayam
yenendrāya samabharan payāṃsy uttamena haviṣā jātavedaḥ
tenāgne tvam uta vardhayā māṃ sajātānāṃ madhye śraiṣṭhyā ā dhehi mā
vedo 'si vedo mā ābhara tṛpto 'haṃ tṛptas tvam
ghṛtavantaṃ kulāyinaṃ rāyaspoṣaṃ sahasriṇam
vedo vājaṃ dadātu me
nir dviṣantaṃ nir arātiṃ daha rudrās tvāyacchann ādityās tvāstṛṇan
gomaṃ agne 'vimaṃ aśvī yajño nṛvatsakhā sadam id apramṛṣyaḥ
iḍāvān eṣo asura prajāvān dīrgho rayiḥ pṛthubudhnaḥ sabhāvān
saṃ patnī patyā sukṛteṣu gacchatāṃ yajñasya yuktau dhuryā abhūtām
āprīṇānau vijahatā arātiṃ divi jyotir uttamam ārabhethāṃ svāhā
patni patny eṣa te lokaḥ
namas te astu
mā mā hiṃsīḥ
yā sarasvatī veśayamanī tasyai svāhā
yā sarasvatī veśabhagīnā tasyās te bhaktivāno bhūyāsma
ayāś cāgne 'sy anabhiśastiś ca satyam it tvam ayā asi
ayāḥ san manasā kṛtto 'yāḥ san havyam ūhiṣe 'yā no dhehi bheṣajaṃ svāhā
devān janam agan yajñaḥ
tato mā yajñasyāśīr āgacchatu
pitṝn janam agan yajñaḥ
tato mā yajñasyāśīr āgacchatu
manuṣyān janam agan yajñaḥ
tato mā yajñasyāśīr āgacchatu
apa oṣadhīr vanaspatīn janam agan yajñaḥ
tato mā yajñasyāśīr āgacchatu
pañcajanaṃ janam agan yajñaḥ
tato mā yajñasyāśīr āgacchatu
pañcānāṃ tvā vātānāṃ dhartrāya gṛhṇāmi
pañcānāṃ tvā diśāṃ dhartrāya gṛhṇāmi
pañcānāṃ tvā salilānāṃ dhartrāya gṛhṇāmi
pañcānāṃ tvā pṛṣṭhānāṃ dhartrāya gṛhṇāmi
pañcānāṃ tvā pañcajanānāṃ dhartrāya gṛhṇāmi
caros tvā pañcabilasya dhartrāya gṛhṇāmi
dhāmāsi priyaṃ devānām anādhṛṣṭaṃ devayajanam
devavītyai tvā gṛhṇāmi
bhūr asmākam
havyaṃ devānām
āśiṣo yajamānasya
devatābhyas tvā devatābhir gṛhṇāmi
samṛta yajñaḥ vai eṣa yat darśapūrṇamāsau
kasya vā aha yakṣyamāṇasya devatāḥ yajñam āgacchanti kasya vā na
bahūnām samānam ahar yajamānānām yaḥ pūrvedyus agnim gṛhṇāti sa śvobhūte devatāḥ abhiyajate
mama agne varcaḥ vihaveṣu astu iti pūrvam agnim gṛhṇāti
devatāḥ vai etat pūrvedyus agrahīt
tāḥ śvobhūte abhiyajate
barhiṣā vai pūrṇamāse vratam upayanti vatsaiḥ amāvāsyāyām
purā vatsānām apākartoḥ daṃpatī aśnīyātām
hastau avanijya dakṣiṇatas agnim upatiṣṭheta
agne vratapate vratam ālapsye iti
agniḥ vai devānām vrata patiḥ brāhmaṇaḥ vrata bhṛt
vratapataye eva procya vratam ālabhate
agnim hotāram upa tam huve iti yena haviḥ nirvapsyan syāt tat abhimṛśet
devatānām vai eṣa grahaḥ
devatāḥ vai etat agrahīt
yunajmi tvā brahmaṇā daivyena iti paridhiṣu paridhīyamāṇeṣu vadet
agneḥ vai eṣa yogaḥ
agnim etat yunakti
yuktaḥ asmai havyam vahati
asmāsu indraḥ indriyam dadhātu iti iḍāyām upahūyamānāyām vadet
iḍāyāḥ vai eṣa dohaḥ
iḍām vai etat duhe
atha u indriyam vai iḍā
indriyam eva ātman dhatte
ām āśiṣaḥ doha kāmāḥ iti
āśiṣaḥ vai doha kāmāḥ yajamānam abhisarpanti
tāḥ dakṣiṇatas yajamāna lokam upatiṣṭhante
tāḥ yathā dhenavaḥ a dugdhāḥ apakrāmanti evam asmāt āśiṣaḥ a dugdhāḥ apakrāmanti yaḥ evam na veda
atha yaḥ evam veda āśiṣaḥ eva duhe
sā me satyā āśīḥ devān gamyāt iti prastare prahriyamāṇe vadet
satyām vai etat āśiṣam devān gamayitvā atha varam vṛṇīta
etat ha sma vai āha aupāviḥ jānaśruteyaḥ sahasreṇa iṣṭvā kam u svid atas adhi varam variṣyāmahe iti
sahasreṇa yakṣīya iti ha sma vāva tatas purā āha
vi te muñcāmi raśanām vi raśmīn iti paridhiṣu prahriyamāṇeṣu vadet
devatāḥ vai etat svargam lokam gamayitvā pratiṣṭhāpya vyamauk
iṣṭaḥ yajñaḥ bhṛgubhiḥ iti
yajñasya vai eṣa dohaḥ
yajñam etat duhe
etat ha sma vai āha kapivanaḥ bhauvāyanaḥ kim u sa yajñena yajeta yaḥ gām iva yajñam na duhīta su dohataraḥ hi goḥ iti
sam yajñapatiḥ āśiṣā iti yajamānaḥ yajamāna bhāgam prāśnāti
yajamānaḥ vai yajña patiḥ
yajñaḥ yajamāna bhāgaḥ
yat yajamānaḥ yajamāna bhāgam prāśnāti yajñapatau eva yajñam pratiṣṭhāpayati
yadi pravaset samiṣṭa yajuṣā saha juhuyāt
agnau eva yajñam pratiṣṭhāpayati
yat haviḥ nirvapsyan agnau niṣṭapati agneḥ eva yajñam nirmimīte
atha yat haviḥ nirvapsyan yajamānāya prāha yajñapateḥ eva adhi yajñam nirmimīte
agniḥ vai bhūyāṃsam pradahati
etam vai lokam yajamānaḥ nu atimucyate yat etāḥ āpaḥ atisṛjyante
a chinnam srāvayitavyāḥ
adbhiḥ vai etat yajamānaḥ agneḥ ātmānam antardhatte
dvayāḥ vai devāḥ yajamānasya gṛham āgacchanti
soma pāḥ anye a soma pāḥ anye
huta adaḥ anye a huta adaḥ anye
ete vai devāḥ a huta adaḥ yat brāhmaṇāḥ
etad devatyaḥ eṣa yaḥ purā an ījānaḥ
ete vai etasya prajāyāḥ paśūnām īśate
te asya a prītāḥ iṣam ūrjam ādāya apakrāmanti
yat anvāhāryam anvāharati tān eva tena prīṇāti
dakṣiṇatas sadbhyaḥ parihartavai āha
dakṣiṇāvatā eva yajñena yajate
āhutibhiḥ eva devān huta adaḥ prīṇāti
te asmai prītāḥ iṣam ūrjam niyacchanti
sat asi sat me bhūyāḥ iti āśiṣaḥ vai etāḥ
tāḥ eva avarunddhe
pūrṇam asi pūrṇam me bhūyāḥ iti
pūrṇaḥ ha vai amutra aṅgaiḥ sambhavati
sarvam asi sarvam me bhūyāḥ iti
sarvaḥ ha vai amutra aṅgaiḥ sambhavati
akṣitam asi akṣitam me bhūyāḥ iti
akṣitaḥ ha vai amutra aṅgaiḥ sambhavati
prācyā diśā devāḥ ṛtvijaḥ mārjayantām iti etāḥ vai yajñasya mṛṣṭayaḥ
etāḥ śāntayaḥ
tāḥ baijavāpayaḥ vidāmakran
teṣām mṛṣṭaḥ yajñaḥ śāntaḥ abhūt
a ghātukaḥ paśupatiḥ paśūn
tat yaḥ evam veda mṛṣṭaḥ eva asya yajñaḥ śāntaḥ bhavati
a ghātukaḥ paśupatiḥ paśūn
viṣṇuḥ pṛthivyām vyakraṃsta gāyatreṇa chandasā iti
viṣṇu mukhāḥ vai devāḥ asurān ebhyaḥ lokebhyaḥ praṇudya svargam lokam āyan
tat viṣṇu mukhaḥ vai etat yajamānaḥ bhrātṛvyam ebhyaḥ lokebhyaḥ praṇudya svargam lokam eti
aganma svar iti svargam eva lokam eti
sam jyotiṣā abhūma iti
jyotiḥ hi svargaḥ lokaḥ
idam aham amuṣya prāṇam niveṣṭayāmi iti
prāṇam eva asya niveṣṭayati
ittham paryāvartate
evam hi yajñaḥ paryāvartate
atha u amuṣya vai etat ādityasya āvṛtam anu paryāvartate
tejaḥ asi iti āha
tejaḥ hi agniḥ
sa vai hitvā prajām ca paśūn ca svar eti
yat āha sam aham prajayā sam mayā prajā sam aham paśubhiḥ sam mayā paśavaḥ iti prajāyām ca eva paśuṣu ca pratitiṣṭhati
agne gṛhapate su gṛhapatiḥ aham tvayā gṛhapatinā bhūyāsam su gṛhapatiḥ tvam mayā gṛhapatinā bhūyāḥ iti
a grahaṇau saṃjīryataḥ
sarvam āyuḥ itaḥ
na ārtim nītaḥ
putrasya nāma gṛhṇāti
prajām eva anu samatānīt
sa vai mānuṣam eva abhi upāvartate
manuṣyasya hi nāma gṛhṇāti
yat āha a chinnaḥ divyaḥ tantuḥ mā mānuṣaḥ chedi iti divyam ca eva mānuṣam ca samatānīt
divyāt dhāmnaḥ mā chitsi mā mānuṣāt iti
ubhau imam lokam jayataḥ
saha svarge loke bhavataḥ
iti ya eva devā yajñahanaś ca yajñamuṣaś ca pṛthivyāṃ tāṃs tīrtvāntarikṣam āruhat
ya eva devā yajñahanaś ca yajñamuṣaś cāntarikṣe tāṃs tīrtvā divam agan
ya eva devā yajñahanaś ca yajñamuṣaś ca divi tāṃs tīrtvā sajātānāṃ madhye śraiṣṭhyā ādhād enam
śiro vā etad yajñasya yat puroḍāśaḥ
keśā vedaḥ
yad vedena puroḍāśaṃ saṃmārṣṭi yajñasya sarvatvāyātho medhyatvāya
yajño vai devebhyas tiro 'bhavat
taṃ devā vedenāvindan
tad vedasya vedatvam
yad vedena vedyām āste yajñam evāsmai vindati
patnyai vedaṃ prayacchati
duranuvedo vā amutra yajñaḥ
yajñam evāsmai vindati
triḥ prayacchati
triṣatyā hi devāḥ
upasthā āsyate
pumāṃsaṃ jānukā bhavati
paśavo vai vedaḥ
oṣadhayo hy eṣa
eṣa khalu vai paśūnāṃ loko yad antarāgnī
sve vā etalloke yajamāno bhrātṛvyasya paśūn vṛṅkte
ardhamāse vai yajño vicchidyate saṃtatam āhavanīyāt stṛṇann eti yajñasya saṃtatyai
taṃ saṃtatam uttare 'rdhamāse 'bhiyajate
gomaṃ agne 'vimaṃ aśvī yajñaḥ
iti gomantam evāvimantam aśvinaṃ yajñam akaḥ
iḍāvān eṣo asura prajāvān dīrgho rayiḥ pṛthubudhnaḥ sabhāvān
ity āśiṣam evāśāste
saṃ patnī patyā sukṛteṣu gacchatām ity eṣa vai patnyā yajñasyānvārambhaḥ
saha svarge loke bhavataḥ
yā vā etasya patnī saitaṃ saṃprati paścād anvāste
yat saṃprati paścād anvāsīta prajām asyā nirdahet
yad āha patni patny eṣa te loka iti lokam evāsyā akaḥ
anirdāhuko 'syāḥ prajāṃ bhavati
yā sarasvatī veśayamanīti veśayamanaṃ
veśān evāsmai tena yacchati
utāsyājīvantaḥ sajātā upāsate
vācam in nv asya brāhmaṇasya vā rājanyasya vopāsmahe
iti māṃsaṃ tu na paceyuḥ
tasminn agnau yat paceyuḥ kravyādaṃ kuryuḥ
na hi tasminn agnau māṃsaṃ pacanti yasminn āhutīr juhvati
ayāś cāgne 'sy anabhiśastiś cety ayā vai nāmaiṣāgneḥ priyā tanūḥ
ayā maryādhairyeṇeti khalu vā āhuḥ
yaccaivātra yajñe kriyate yac ca na yāṃ caivātra yajñasya prāyaścittiṃ vidma yāṃ ca na tasyaiṣobhayasya prāyaścittiḥ
devān janam agan yajña iti skannam abhimantrayeta
janaṃ vā etad yajñasya gacchati yat skandati
jano hīyam asmad adhi
yajñasya vā etaj janaṃ gatasyāśiṣam avarunddhe
pañcānāṃ tvā vātānāṃ dhartrāya gṛhṇāmīti pāṅkto yajñaḥ
yāvān eva yajñas tam ālabdhaḥ
ayaṃ vāva yaḥ pavata eṣa yajñaḥ
tam evāgrahīt
pañcānāṃ tvā diśāṃ dhartrāya gṛhṇāmītīmā eva pañca diśo 'grahīt
pañcānāṃ tvā salilānāṃ dhartrāya gṛhṇāmīti paśavo vai salilam
paśūn evāgrahīt
pañcānāṃ tvā pṛṣṭhānāṃ dhartrāya gṛhṇāmīti pṛṣṭhāny evāgrahīt
tenāsya pṛṣṭhavantau darśapūrṇamāsau saṃtatā avicchinnau bhavataḥ
pañcānāṃ tvā pañcajanānāṃ dhartrāya gṛhṇāmīti chandāṃsi vai pañca pañcajanāḥ
chandāṃsy evāgrahīt
caros tvā pañcabilasya dhartrāya gṛhṇāmītīme vai lokāś caruḥ pañcabilaḥ
imān eva lokān agrahīt
dhāmāsi priyaṃ devānām anādhṛṣṭaṃ devayajanam
devavītyai tvā gṛhṇāmi
iti prajñāta ājyagrahaḥ pathāgāt
bhūr asmākaṃ havyaṃ devānām āśiṣo yajamānasyeti bhūtim evātmana āśāste
havyaṃ devebhya āśiṣo yajamānāya
devatābhyas tvā devatābhir gṛhṇāmīti devatābhya evainaṃ devatābhir agrahīt
devatānāṃ vā etad āyatanaṃ yad āhavanīyaḥ
yad antarāgnī tat paśūnām
manuṣyāṇāṃ gārhapatyaḥ
pitṝṇām odanapacanaḥ
sarvā ha vā asya yakṣyamāṇasya devatā yajñam āgacchanti ya evaṃ veda
pūrvaṃ cāgnim aparaṃ ca paristarītavā āha
manuṣyāṇāṃ vai navāvasānam
priyaṃ navāvasānam evākar medhyatvāya
agner jihvāsi vāco visarjanam iti puroḍāśyān āvapati
devatānāṃ vā eṣa grahaḥ
devatā vā etad agrahīt
etaddha sma vā āhāruṇa aupaveśiḥ
ahutāsu vā aham āhutiṣu devatā havyaṃ gamayāmi
saṃsthitena yajñena saṃsthāṃ gacchānīti
tad ya evaṃ vedāhutāsv evāsyāhutiṣu devatā havyaṃ gacchati saṃsthitena yajñena saṃsthāṃ gacchati
aulūkhalābhyāṃ vai dṛṣadā haviṣkṛd ehi iti devā yajñād rakṣāṃsy apāghnata
yad aulūkhalā udvādayanti dṛṣadau samāghnanti haviṣkṛd ehi ity āha rakṣasām apahatyai
apaḥ praṇīya vācaṃ yacchati
manasā vai prajāpatir yajñam atanuta
aulūkhalayor udvaditor adhvaryuś ca yajamānaś ca vācaṃ yacchetām
prajāpatir eva bhūtvā manasā yajñaṃ tanvāte
na sarvāṇi saha yajñāyudhāni prahṛtyāni
mānuṣaṃ tat kriyate
naikamekaṃ
pitṛdevatyaṃ tat
dve dve saha prahṛtye
yājyānuvākyayo rūpam upavasati
ubhayāṃs tena paśūn avarunddhe grāmyāṃś cāraṇyāṃś ca
yad grāmyasya nāśnāti tena grāmyān avarunddhe
atha yad āraṇyasyāśnāti tenāraṇyān
atho indriyaṃ vā āraṇyam
indriyam evātman dhatte
na māṣāṇām aśnīyāt
ayajñiyā vai māṣāḥ
na tasya sāyam aśnīyād yasya prātar yakṣyamāṇaḥ syāt
apratijagdhena vai devā havyena vasīyobhūyam agacchan
pratijagdhenāsurāḥ parābhavan
tad apratijagdhena vā etaddhavyena yajamāno vasīyobhūyaṃ gacchati
parāsya bhrātṛvyo bhavati
yo vai śraddhām anālabhya yajate pāpīyān bhavati
āpo vai śraddhā
na vācā gṛhyante na yajuṣāti vā etā vācaṃ nedanty ati vartram
manas tu nātinedanti
yarhy apo gṛhṇīyād imāṃ tarhi manasā dhyāyet
iyaṃ vā etāsāṃ pātram
anayaivainā agrahīt
śraddhām ālabhya yajate
na pāpīyān bhavati
brahmavādino vadanti
predhmam ukṣanti pra haviḥ
idhmaḥ prathama āhutīnām
kasmād anyeṣāṃ haviṣāṃ yājyānuvākyāḥ santi
kasmād idhmasya neti
agnaye samidhyamānāyānubrūhi
iti puronuvākyā
sāmidhenīḥ yājyopavāko vaṣaṭkāraḥ
yatra vai yajñasyātiriktaṃ kriyate tad yajamānasyātiriktam ātman jāyate
yad anāptaṃ vi yajñaś chidyate kṣodhuko yajamāno bhavati
paridhānīyayā sāmidhenīnām uttamam idhmasya samardhayati
akṣodhuko yajamāno bhavati
nāsyātiriktam ātman jāyate
yo vai prajāpatiṃ saptadaśaṃ yajñe 'nvāyattaṃ veda nāsya yajño vyathate
prajāpatau yajñena pratitiṣṭhati
o śrāvaya
iti caturakṣaram
astu śrauṣaṭ
iti caturakṣaram
ye yajāmahe
iti pañcākṣaram
dvyakṣaro vaṣaṭkāraḥ
eṣa vai prajāpatiḥ saptadaśo yajñe 'nvāyattaḥ
yady anuvākyāyā eti yadi yājyāyāḥ
ataś ced eva naiti nāsya yajño vyathate
prajāpatau yajñena pratitiṣṭhati
na vai tad vidma yadi brāhmaṇā vā smo 'brāhmaṇā vā yadi tasya vā ṛṣeḥ smo 'nyasya vā yasya brūmahe
yasya ha tv eva bruvāṇo yajate taṃ tad iṣṭam āgacchati
netaram upanamati
tat pravare pravaryamāṇe brūyāt
devāḥ pitaraḥ pitaro devāḥ
yo 'smi sa san yaje
yo 'smi sa san karomi
śunaṃ ma iṣṭaṃ śunaṃ śāntaṃ śunaṃ kṛtaṃ bhūyāt
iti tad ya eva kaś ca sa san yajate taṃ tad iṣṭam āgacchati
netaram upanamati
yajñasya tvā pramayābhimayā parimayonmayā parigṛhṇāmi
iti gāyatrī vai yajñasya pramā
triṣṭub abhimā
jagatī parimā
anuṣṭub unmā
etāni vai chandāṃsi yajñaṃ vahanti
tair evainaṃ parigṛhṇāti
keśinaṃ vai dārbhyaṃ gandharvāpsaraso 'pṛcchan
kathā yajamāno yajamānena bhrātṛvyeṇa sadṛṅṅ asi
ity ahaṃ vedā ity abravīt
te 'bruvan
aṅga no yajñaṃ vyācakṣvā
iti tebhyo yajñaṃ vyācaṣṭa
te 'bruvan
utaitena yajamāno yajamānād bhrātṛvyāt pāpīyānt syād iti
te 'bruvan
tathā vai te yajñaṃ vidhāsyāmo yathā yajamāno yajamānaṃ bhrātṛvyam abhibhaviṣyasi
iti tasmā āhutīr yajñaṃ vyadadhuḥ
tataḥ keśī ṣaṇḍikam audbhārim abhyabhavat
abhi bhrātṛvyaṃ yajñena bhavati ya evaṃ veda
prāṇo vā āghāraḥ
pūrvārdhe hotavyaḥ
mukhata evāsya prāṇaṃ dadhāti
prāṇo vā āghāraḥ
madhyato hotavyaḥ
madhyata evāsya prāṇaṃ dadhāti
āghāraṃ bhūyiṣṭham āhutīnāṃ juhuyāt
prāṇo vā āghāraḥ
prāṇam evāsya bhūyiṣṭhaṃ karoti
saṃtatam āghāram āghārayet
prāṇo vā āghāraḥ
prāṇasya saṃtatyai
ūrdhvam āghāram āghārayet svargakāmasya
yajamāno vā āghāraḥ
yajamānam eva svargaṃ lokaṃ gamayati
yaṃ dviṣyāt tasya nyañcam āghārayet
pāpīyān bhavati
abhikrāmantī vā ekāhutiḥ
apakrāmanty ekā pratiṣṭhitaikā
yām abhikrāmaṃ juhoti sābhikrāmantī
yām apakrāmaṃ juhoti sāpakrāmantī
yāṃ samānatra tiṣṭhan juhoti sā pratiṣṭhitā
yaṃ kāmayetābhitaraṃ vasīyāñ śreyānt syād iti tasyābhikrāmaṃ juhuyāt
tena so 'bhitaraṃ vasīyāñ śreyān bhavati
atha yaṃ kāmayetāpataraṃ pāpīyānt syād iti tasyāpakrāmaṃ juhuyāt
tena so 'pataraṃ pāpīyān bhavati
atha yaṃ kāmayeta na vasīyānt syān na pāpīyān iti tasya samānatra tiṣṭhan juhuyāt
tena sa na vasīyān na pāpīyān bhavati
ṛtavo vai prayājāḥ
samānatra hotavyā ṛtūnāṃ pratiṣṭhityai
yāgner ājyabhāgasya sottarārdhe hotavyā
tato yottarā sā rakṣodevatyā
yā somasyājyabhāgasya sā dakṣiṇārdhe hotavyā
tato yā dakṣiṇā sā pitṛdevatyā
etad vā antarāhutīnāṃ lokaḥ
kﾱptā asyāhutayo yathāpūrvaṃ hūyante ya evaṃ veda
yāṃ dhūme juhoti tāṃ tamasi juhoti
tato yajamāno 'rocuko bhavati
yām aṅgāreṣu juhoti sāndhāhutiḥ
tato yajamānasya cakṣuḥ pramāyukaṃ bhavati
ubhe jyotiṣmati hotavye
rocuko yajamāno bhavati
nāsya cakṣuḥ pramīyate
yām abrāhmaṇaḥ prāśnāti sā skannāhutiḥ
tasyā vasiṣṭha eva prāyaścittiṃ vidāṃcakāra
bradhna pāhi
iti puroḍāśam abhimṛśet
bhajatāṃ bhāgī mābhāgo bhakta brāhmaṇānām idaṃ haviḥ somyānāṃ somapānāṃ nehābrāhmaṇasyāpy asti
kurvato me mā kṣeṣṭa
dadato me mopadasat
iti dakṣiṇīyeṣv eva yajñaṃ pratiṣṭhāpayaty askannam avikṣubdham
uta yām abrāhmaṇaḥ prāśnāti sāsya hutaiva bhavati
yasyājyam anutpūtaṃ skandati sā vai citrā nāmāhutiḥ
tato yajamānasya citraṃ pramāyukaṃ bhavati
citraṃ deyam
saiva tasya prāyaścittiḥ
atha yasyotpūtaṃ skandati sā vai skannā nāmāhutiḥ
tato yajamānaḥ pramāyuko bhavati
varo deyaḥ
saiva tasya prāyaścittiḥ
atha yasya puroḍāśau duḥśṛtau bhavatas taddhavir yamadevatyam
yadā taddhaviḥ saṃtiṣṭhetātha catuḥśarāvam odanaṃ paktvā brāhmaṇebhyo jīvataṇḍulam ivopaharet
saiva tasya prāyaścittiḥ
atha yasya puroḍāśau kṣāyatas taṃ yajñaṃ varuṇo gṛhṇāti
yadā taddhaviḥ saṃtiṣṭhetātha tad eva havir nirvapet
yajño hi yajñasya prāyaścittiḥ
atha yo 'dakṣiṇena yajñena yajate taṃ yajamānaṃ vidyāt
adakṣiṇena hi vā ayaṃ yajñena yajate
atha na vasīyān bhavatīti
urvarā samṛddhā deyā
saiva tasya prāyaścittiḥ
atha yasya kapālaṃ bhidyeta tat saṃdadhyāt
gāyatryā tvā śatākṣarayā saṃdadhāmi
iti vāg vai gāyatrī śatākṣarā
vācaivainat saṃdadhāti
atha yasya kapālaṃ naśyati taṃ vā iyaṃ svargāllokād antardadhāti
yadā taddhaviḥ saṃtiṣṭhetāthāgnaye vaiśvānarāya dvādaśakapālaṃ nirvapet
ayaṃ vā agnir vaiśvānaraḥ
imām eva bhāgadheyenopāsarat svargasya lokasyānantarhityai
atha yasyāhutir bahiṣparidhi skandati sā vai jīvanaḍ āhutiḥ
agnīdhaṃ brūyāt
etāṃ saṃkaṣya juhudhīti
agnir vai sarvā devatāḥ
sarvābhir evāsya devatābhir hutaṃ bhavati
pūrṇapātram agnīdhe deyam
saiva tasya prāyaścittiḥ
yajamāno vai juhūḥ
bhrātṛvya upabhṛt
na prakṣiṇateva hotavyam
yat prakṣiṇīyād yajamānaṃ prakṣiṇīyāt
vyṛṣateva hotavyam
deveṣavo vā etā yad āhutayaḥ
yaṃ dviṣyāt taṃ tarhi manasā dhyāyet
deveṣubhir evainaṃ vyṛṣati
stṛṇuta eva
paśavo vā āhutayo
rudro 'gniḥ sviṣṭakṛt
na saha hotavyam
yat saha juhuyād rudrāyāsya paśūn apidadhyāt
uttarārdhapūrvārdhe hotavyam āhutīnām asaṃsṛṣṭyai
atho evam asya rudraḥ paśūn anabhimānuko bhavati
āgnāvaiṣṇavam ekādaśakapālaṃ nirvaped darśapūrṇamāsā ālapsyamānaḥ
agnir vai sarvā devatā viṣṇur yajñaḥ
devatāś caiva yajñaṃ cālabhya darśapūrṇamāsā ālabhate
jayān u tvo juhvati
devāś ca vā asurāś cāspardhanta
sa prajāpatir etān jayān apaśyat
tān indrāya prāyacchat
taiḥ saṃstambhaṃ saṃstambham asurān ajayat
saṃstambhaṃ saṃstambhaṃ bhrātṛvyaṃ jayati yasyaite hūyante
ākūtaṃ cākūtiś ca
iti yajño vā ākūtaṃ dakṣiṇākūtiḥ
cittaṃ ca cittiś ca
iti mano vai cittaṃ vāk cittiḥ
ādhītaṃ cādhītiś ca
iti prajā vā ādhītaṃ paśavā ādhītiḥ
vijñātaṃ ca vijñātiś ca
ity ṛg vai vijñātaṃ sāma vijñātiḥ
bhagaś ca kratuś ca
iti prajāpatir vai bhago yajñaḥ kratuḥ
darśaś ca pūrṇamāsaś ca
iti darśapūrṇamāsā eva tad dvādaśa
dvādaśa māsāḥ saṃvatsaraḥ
saṃvatsaram evāptvāvarunddhe
prajāpatiḥ prāyacchaj jayān indrāya vṛṣṇe
ugraḥ pṛtanāsu jiṣṇuḥ
tebhir vājaṃ vājayanto jayema tebhir viśvāḥ pṛtanā abhiṣyāma
iti trayodaśīm āhutiṃ juhuyāt
asti māsas trayodaśaḥ
tam evaitayāptvāvarunddhe
agne balada sahā ojaḥ kramamāṇāya me dā abhiśastikṛte 'nabhiśastenyāya
asyā janatāyāḥ śraiṣṭhyāya svāhā
iti juhuyād yatra kāmayeta
citram asyāṃ janatāyāṃ syām iti
citram aha tasyāṃ janatāyāṃ bhavati
śabalaṃ tv asyātman jāyate
agnaye bhagine 'ṣṭākapālaṃ nirvaped yaḥ kāmayeta bhagy annādaḥ syām iti
prajāpatir vai bhagaḥ
yajñaḥ kratuḥ
sa imāḥ prajā bhagenābhirakṣati
tasmāt sarvo manyate
māṃ bhago 'riṣyati māṃ bhago 'riṣyatīti
yad agnaye bhagine bhagam eva sākṣād āptvāvarunddhe
bhagy annādo bhavati
ubhau saha darśapūrṇamāsā ālabhyā
ud vā anyaśṛṅge sito mucyate
darśo vā etayoḥ pūrvaḥ pūrṇamāsā uttaraḥ
atha pūrṇamāsaṃ pūrvam ālabhante
tad ayathāpūrvaṃ kriyate
tat pūrṇamāsam ālabhamānaḥ sarasvatyai caruṃ nirvapet sarasvate dvādaśakapālam
amāvāsyā vai sarasvatī
pūrṇamāsaḥ sarasvān
ubhā evainau yathāpūrvaṃ kalpayitvālabhata ṛddhyai
ṛdhnoty evātho mithunatvāya
upaprayanto adhvaraṃ mantraṃ vocemāgnaye
āre asme ca śṛṇvate
agnir mūrdhā divaḥ kakut patiḥ pṛthivyā ayam
apāṃ retāṃsi jinvati
ubhā vām indrāgnī āhuvadhyā ubhā rādhasaḥ saha mādayadhyai
ubhā dātārā iṣāṃ rayīṇām ubhā vājasya sātaye huve vām
ayam iha prathamo dhāyi dhātṛbhir hotā yajiṣṭho adhvareṣv īḍyaḥ
yam apnavāno bhṛgavo virurucur vaneṣu citraṃ vibhvaṃ viśe viśe
asya pratnām anu dyutaṃ śukraṃ duduhre ahrayaḥ
payaḥ sahasrasām ṛṣim
ayaṃ te yonir ṛtviyo yato jāto arocathāḥ
taṃ jānann agnā āroha tato no vardhayā rayim
dadhikrāvṇo akāriṣaṃ jiṣṇor aśvasya vājinaḥ
surabhi no mukhā karat pra nā āyūṃṣi tāriṣat
agnā āyūṃṣi pavasā āsuvorjam iṣaṃ ca naḥ
āre bādhasva ducchunām
agnir ṛṣiḥ pavamānaḥ pāñcajanyaḥ purohitaḥ
tam īmahe mahāgayam
agne pavasva svapā asme varcaḥ suvīryam
dadhat poṣaṃ rayiṃ mayi
agne pāvaka rociṣā mandrayā deva jihvayā
ā devān vakṣi yakṣi ca
sa naḥ pāvaka dīdivo 'gne devaṃ ihāvaha
upa yajñaṃ haviś ca naḥ
agniḥ śucivratatamaḥ śucir vipraḥ śuciḥ kaviḥ
śucī rocatā āhutaḥ
ud agne śucayas tava śukrā bhrājanta īrate
tava jyotīṃṣy arcayaḥ
agnīṣomā imaṃ su me śṛṇutaṃ vṛṣaṇā havam
prati sūktāni haryataṃ bhavataṃ dāśuṣe mayaḥ
agnis tigmas tigmatejāḥ prati rakṣo dahatu sahatām arātim
apāghaśaṃsaṃ nudatām
agne sapatnasāha sapatnān me sahasva
mā mā titīrṣan tārīt
tvam agne sūryavarcā asi
saṃ mām āyuṣā varcasā sṛja
saṃ tvam agne sūryasya jyotiṣāgathāḥ
sam ṛṣīṇāṃ stutena saṃ priyeṇa dhāmnā sam aham āyuṣā saṃ varcasā saṃ prajayā saṃ rāyaspoṣeṇa gmīya
indhānās tvā śataṃ himā dyumantaḥ samidhīmahi
vayasvanto vayaskṛtaṃ sahasvantaḥ sahaskṛtam
agne sapatnadambhanaṃ suvīrāso adābhyam
agneḥ samid asi
abhiśastyā mā pāhi
somasya samid asi
paraspā ma edhi
yamasya samid asi
mṛtyor mā pāhi
āyurdhā agne 'si
āyur me dhehi
varcodhā agne 'si
varco me dhehi
cakṣuṣpā agne 'si
cakṣur me pāhi
śrotrapā agne 'si
śrotraṃ me pāhi
tanūpā agne 'si
tanvaṃ me pāhi
yan me agna ūnaṃ tanvas tan mā āpṛṇa
agne yat te tapas tena taṃ pratitapa yo asmān dveṣṭi yaṃ ca vayaṃ dviṣmaḥ
agne yat te śocis tena taṃ pratiśoca yo asmān dveṣṭi yaṃ ca vayaṃ dviṣmaḥ
agne yat te arcis tena taṃ pratyarca yo asmān dveṣṭi yaṃ ca vayaṃ dviṣmaḥ
agne yat te haras tena taṃ pratihara yo asmān dveṣṭi yaṃ ca vayaṃ dviṣmaḥ
agne yat te tejas tena taṃ pratititigdhi yo asmān dveṣṭi yaṃ ca vayaṃ dviṣmaḥ
agne rucāṃ pate namas te ruce
mayi rucaṃ dhāḥ
citrāvaso svasti te pāram aśīya
arvāgvaso svasti te pāram aśīya
ambhaḥ stha
ambho vo bhakṣīya
mahaḥ stha
maho vo bhakṣīya
ūrjaḥ stha
ūrjaṃ vo bhakṣīya
rāyaspoṣaḥ stha
rāyaspoṣaṃ vo bhakṣīya
revatī ramadhvam asmin yonā asmin goṣṭhe
ayaṃ vo bandhuḥ
ito māpagāta
bahvīr bhavata
mā mā hāsiṣṭa
saṃhitāsi viśvarūpā morjā viśā gaupatyenā prajayā rāyaspoṣeṇa
mayi vo rāyaḥ śrayantāṃ
sahasrapoṣaṃ vo 'śīya
upa tvāgne dive dive doṣāvastar dhiyā vayam
namo bharanta emasi
rājantam adhvarāṇāṃ gopām ṛtasya dīdivim
vardhamānaṃ sve dame
sa naḥ piteva sūnave 'gne sūpāyano bhava
sacasvā naḥ svastaye
agne tvaṃ no antama uta trātā śivo bhavā varūthyaḥ
taṃ tvā śociṣṭha dīdivaḥ sumnāya nūnam īmahe sakhibhyaḥ
vasur agnir vasuśravā acchā nakṣi dyumattamaṃ rayiṃ dāḥ
sa no bodhi śrudhī havam uruṣyā no aghāyataḥ samasmāt
abhyasthāṃ viśvāḥ pṛtanā arātīs tad agnir āha tad u soma āha
bṛhaspatiḥ savitendras tad āha pūṣā nā ādhāt sukṛtasya loke
ūrjā vaḥ paśyāmy ūrjā mā paśyata
rayyā vaḥ paśyāmi rayyā mā paśyata
saṃpaśyāmi prajā aham iḍaprajaso mānavīḥ
sarvā bhavantu no gṛhe
iḍāḥ stha madhukṛtaḥ syonā māviśateraṃmadaḥ
sahasrapoṣaṃ vo 'śīya
bhuvanam asi sahasrapoṣapuṣi
tasya no rāsva
tasya te bhaktivāno bhūyāsma
iḍāsi vratabhṛt
tvayi vratam
vratabhṛd asi
mahi trīṇām avo 'stu dyukṣaṃ mitrasyāryamṇaḥ
durādharṣaṃ varuṇasya
nahi teṣām amā satāṃ nādhvasu vāraṇeṣu ca
īśe ripur aghaśaṃsaḥ
te hi putrāso aditeś chardir yacchanty ajasram
pra dāśuṣe vāryāṇi
somānaṃ svaraṇaṃ kṛṇuhi brahmaṇaspate
kakṣīvantaṃ ya auśijaḥ
yo revān yo amīvahā vasuvit puṣṭivardhanaḥ
sa naḥ siṣaktu yaḥ śivaḥ
mitrasya carṣaṇīdhṛtaḥ śravo devasya sānasi
dyumnaṃ citraśravastamam
kadācana starīr asi kadācana pra yucchasi
pari te dūḍabho ratho asmaṃ aśnotu viśvataḥ
yena rakṣasi dāśuṣaḥ
nimrado 'si
ny ahaṃ taṃ mṛdyāsaṃ yo asmān dveṣṭi yaṃ ca vayaṃ dviṣmaḥ
abhibhūr asi
abhy ahaṃ taṃ bhūyāsaṃ yo asmān dveṣṭi yaṃ ca vayaṃ dviṣmaḥ
prabhūr asi
prāhaṃ tam atibhūyāsaṃ yo asmān dveṣṭi yaṃ ca vayaṃ dviṣmaḥ
pūṣā mā pathipāḥ pātu
pūṣā mā paśupāḥ pātu
pūṣā mādhipāḥ pātu
prācī dig agnir devatā
yo maitasyā diśo abhidāsād agniṃ sā ṛcchatu
dakṣiṇā dig indro devatā
yo maitasyā diśo abhidāsād indraṃ sā ṛcchatu
pratīcī diṅ maruto devatā
yo maitasyā diśo abhidāsān marutaḥ sā ṛcchatu
udīcī diṅ mitrāvaruṇau devatā
yo maitasyā diśo abhidāsān mitrāvaruṇau sā ṛcchatu
ūrdhvā dik somo devatā
yo maitasyā diśo abhidāsāt somaṃ sā ṛcchatu
dharmo mā dharmaṇaḥ pātu
vidharmo mā vidharmaṇaḥ pātu
āyuś ca prāyuś ca cakṣaś ca vicakṣaś ca prāṅ cāpāṅ coruka
urukasya te vācā vayaṃ saṃ bhaktena gamemahy agne gṛhapate
yasya vā agnihotre stomo yujyate svargam asmai bhavati
ayajño vā eṣa yatra stomo na yujyate
upaprayanto adhvaram itīyaṃ vā upoktiḥ
ita eva somaṃ yunakti
atho imām eva stomam upayunakti
atho yā eva prajā bhūtā nāmanvatīs tā eva stomam upayunakti
asya pratnām anu dyutam ity asau vai lokaḥ pratnam amuta eva stomaṃ yunakti
atho devā vai pratnam
tān eva stomam upayunakti
ubhayata eva stomaṃ yunaktītas cāmutaś ca
devān vā eṣa prayujya svargaṃ lokam eti
yad āhopopen nu maghavan bhūyā in nu tā itīyaṃ vā upoktiḥ
asyām eva pratitiṣṭhati
atha yad upavat padam āha yā eva prajā ābhaviṣyantīs tā eva stomam upayunakti
pari te dūḍabho rathā ity ubhayata evaitayā stomaṃ yuktaṃ parigṛhṇātītas cāmutaś ca
agnir mūrdheti svargā tena divaḥ kakud iti svargā tena patiḥ pṛthivyā ayam iti mithunā tenāpāṃ retāṃsi jinvatīti retasvatī paśavyā sarvasamṛddhā
gāyatryopāsthita
gāyatro hy agnir gāyatrachandāḥ
svenaivainaṃ chandasopāsthita
ubhā vām indrāgnī āhuvadhyā ity ubhau hy etau sahāmuṃ vā ayaṃ divā bhūte praviśati tasmād asau divā rocata imām asau naktaṃ tasmād ayaṃ naktaṃ yad ubhā vām ity āhobhā evainā achambaṭkāram upatiṣṭhata ubhayor lokayo rocate 'smiṃś cāmuṣmiṃś ca
triṣṭubhopāsthita
ayam iha prathamo dhāyi dhātṛbhir ity agnir hy asyāṃ prathamo 'dhīyata
hotā yajiṣṭho adhvareṣv īḍyā ity eṣa hi hotā yajiṣṭho adhvareṣv īḍyaḥ
yam apnavāno bhṛgavo virurucur ity apnavāno hy etaṃ bhṛgavo vyarocayan
vaneṣu citraṃ vibhvaṃ viśe viśā ity eṣa hīdaṃ sarvaṃ vibhūr jagatyopāsthita
asya pratnām anu dyutam iti svargo vai lokaḥ pratnam
svarga eva loke pratitiṣṭhati
ayaṃ te yonir ṛtviyā ity eṣa hy etasya yonir ṛtviyo 'gniḥ sūryasyānuṣṭubhopāsthita
upaprayanto adhvaram iti pravāpayaty evaitayā
agnir mūrdheti pravāpita evaitayā reto dadhāti
ubhā vām indrāgnī āhuvadhyā iti prāṇāpānau vā indrāgnī
prāṇāpānau vā etan mukhato yajñasya dhīyete
ayam iha prathamo dhāyi dhātṛbhir iti garbham evādhāt
asya pratnām anu dyutam ity udhar evākaḥ
ayaṃ te yonir ṛtviyā ity ajījanac caivāvīvṛdhac ca
ṣaḍbhir upatiṣṭhate
ṣaḍ vai pṛṣṭhāni
pṛṣṭhāny evācīkﾱpat
dadhikrāvṇo akāriṣam iti dadhikrāvatyopatiṣṭhate
eṣā vā agner dadhikrāvatī priyā tanūḥ paśavyā sarvasamṛddhā
agner evaitayā priyaṃ dhāmopaiti
atho paśumān bhavati
atho ātmānam evaitayā yajamānaḥ punīte
saptabhir upatiṣṭhate
saptapadā śakvarī
śākvarāḥ paśavaḥ
paśūn evāvarunddhe
jīryati vā eṣa āhitaḥ
paśur hy agniḥ
tad etāny evāgnyādheyasya havīṃṣi saṃvatsare saṃvatsare nirvapet
tena vā eṣa na jīryati
tenainaṃ punarṇavaṃ karoti
tan na sūrkṣyam
etābhir evāgneyapāvamānībhir agnyādheyasya yājyānuvākyābhir upastheyaḥ
tena vā eṣa na jīryati
tenainaṃ punarṇavaṃ karoti
dvādaśabhir upatiṣṭhate
dvādaśa māsāḥ saṃvatsaraḥ
saṃvatsaram evāptvāvarunddhe
agnīṣomīyayā trayodaśyopastheyaḥ
asti māsas trayodaśaḥ
tam evaitayāptvāvarunddhe
brahmavādino vadanti
kasmāt sāyam agnim upatiṣṭhante kasmāt prātar neti
asau vā ādityaḥ sāyam āsuvati
tasmāt sāyam upatiṣṭhante
eṣa prātaḥ prasuvati
tasmāt prātar nopatiṣṭhante
tasmāt sāyam ahute 'gnihotre 'gnihotriṇā nāśitavyam
tasmād u prātar ahute nāśitavyam
tasmāt sāyam atithaye pratyenasaḥ
puṇyatvāt tu prātar dadati
prātaravanegena prātar upastheyaḥ
adhiśrita unnīyamāne vā hastā avanenijīta
tatra vihavyasya catasrā ṛco vadet prātaravanege catasraḥ
prātaravanegena vā anāptam āpnoti
anavaruddham avarunddhe
tad anāptam evaitenāpnoti
anavaruddham avarunddhe
abibhed vā eṣa uddhṛtaḥ
taṃ devāś chandobhiḥ paryastṛṇan
yad upatiṣṭhate chandobhir evainaṃ paristṛṇāti
abhayam asmā akaḥ
agnīṣomīyayā pūrvapakṣa upastheyaḥ
agnīṣomīyo vai pūrvapakṣaḥ
aparapakṣāyaivainaṃ paridadāti
aindrāgnyāparapakṣa upastheyaḥ
aindrāgno vā aparapakṣaḥ
pūrvapakṣāyaivainaṃ paridadāti
sarvā ha vā enaṃ devatāḥ saṃpradāyam anapekṣaṃ gopāyanti ya evaṃ vidvān agnim upatiṣṭhate
tvam agne sūryavarcā asīti vasīyase śreyasa āśiṣam āśāste
saṃ mām āyuṣā varcasā sṛjety ātmanā āśāste
saṃ tvam agne sūryasya jyotiṣāgathā iti saha hy ete tarhi jyotiṣī bhavataḥ
sam ṛṣīṇāṃ stuteneti chandāṃsi vā ṛṣīṇāṃ stutam
chandobhir evainaṃ samardhayati
saṃ priyeṇa dhāmnety āhutayo vā agneḥ priyaṃ dhāma
āhutibhir evainaṃ samardhayati
sam aham āyuṣā saṃ varcasā saṃ prajayā saṃ rāyaspoṣeṇa gmīyety āśiṣam evāśāste
indhānās tvā śataṃ himā iti pṛtanājiddhy āhūtiḥ
tayā rājanyā upatiṣṭheta
yadā hi rājanyaḥ pṛtanā jayati atho bhavati
utārājanyā upatiṣṭheta
sarvo hi pṛtanā jigīṣati
sarvo bubhūṣati
manor vai daśa jāyā āsan daśaputrā navaputrāṣṭaputrā saptaputrā ṣaṭputrā pañcaputrā catuṣputrā triputrā dviputraikaputrā
ye navāsaṃs tān eka upasamakrāmat
ye 'ṣṭau tān dvau
ye sapta tāṃs trayaḥ
ye ṣaṭ tāṃś catvāraḥ
atha vai pañcaiva pañcāsan
tā imāḥ pañca daśata imān pañca nirabhajan yad eva kiṃca manoḥ svam āsīt
tasmāt te vai manum evopādhāvan
manā anāthanta
tebhya etāḥ samidhaḥ prāyacchat
tābhir vai te tān niradahan
tābhir enān parābhāvayan
parā pāpmānaṃ bhrātṛvyaṃ bhāvayati ya evaṃ vidvān etāḥ samidha ādadhāti
agneḥ samid asy abhiśastyā mā pāhīty abhiśastyā enaṃ pāti
somasya samid asi paraspā ma edhīti paraspā asya bhavati
yamasya samid asi mṛtyor mā pāhīti mṛtyor enaṃ pāti
etaddha sma vā āha nāradaḥ
idaṃ vāvāgnyupasthānam āsety abhiśastyā enaṃ pāti
paraspā asya bhavati
mṛtyor enaṃ pāti
āyurdhā agne 'sy āyur me dhehīty āyur evāsmin dadhāti
varcodhā agne 'si varco me dhehīti varca evāsmin dadhāti
cakṣuṣpā agne 'si cakṣur me pāhīti cakṣur evāsya pāti
śrotrapā agne 'si śrotraṃ me pāhīti śrotram evāsya pāti
tanūpā agne 'si tanvaṃ me pāhīti tanvam evāsya pāti
yan me agna ūnaṃ tanvas tan mā āpṛṇeti yad evāsyātmana ūnaṃ yat prajāyā yat paśūnāṃ tad evaitenāpūrayati
tad āpyāyayati
agne yat te tapā ity etā vā agnes tanvo jyotiṣmatīḥ
etaddha sma vā āhāruṇa aupaveśiḥ
yān vasīyasaḥ śreyasa ātmano bhrātṛvyān abhiprājānīmābhiṣṭān agnes tanūbhir jyotiṣmatībhiḥ parābhāvayāmeti
parā pāpmānaṃ bhrātṛvyaṃ bhāvayati ya evaṃ vidvān agnim upatiṣṭhate
agne rucāṃ pate namas te ruce mayi rucaṃ dhā iti śāntam eva rucam ātman dhatte
tejasvī brahmavarcasī bhavati
citrāvaso svasti te pāram aśīyeti
rātrir vai citrāvasuḥ
ahar arvāgvasuḥ
agnir vai rātriḥ
asā ādityo 'haḥ
ete vai bhaṅge
te īṭṭe
trir āha
triṣatyā hi devāḥ
rocate ha vā asya yajño vā brahma vā ya evaṃ veda
ambhaḥ sthāmbho vo bhakṣīyety ambho hy etāḥ
mahaḥ stha maho vo bhakṣīyeti maho hy etāḥ
ūrjaḥ sthorjaṃ vo bhakṣīyety ūrjo hy etāḥ
rāyaspoṣaḥ stha rāyaspoṣaṃ vo bhakṣīyeti rāyaspoṣo hy etāḥ
revatī ramadhvam asmin yonā asmin goṣṭha iti sva evainā yonau sve goṣṭhe saṃveśayati
ayaṃ vo bandhur ito māpagāta bahvīr bhavata mā mā hāsiṣṭety āśiṣam āśāste
vatsam ālabhate
vatsanikāntā hi paśavaḥ
eṣa vai sahasrapoṣasyeśe
puṣyati sahasram
na sahasrād avapadyate ya evaṃ veda
saṃhitāsi viśvarūpeti rūpeṇa rūpeṇa hy eṣā saṃhitā
rūpair evaināṃ samardhayati
nāmāsām agrahīt
mitram ābhir akṛta
uta hi yadā mitrasya nāma gṛhṇāti mitram evainena kurute
sapta vai bandhumatīr iṣṭakā agnau cityā upadhīyante
tā vai tā amuṣmā eva lokāya sapta grāmyā iṣṭakāḥ
tā atropadheyāḥ
gauś cāśvaś cāśvataraś ca gardabho 'jā cāviś ca puruṣaḥ
yad gām ālabhate gavaiva citā bhavanti
atho ālabdha evopadhīyante
parāṅ vā eṣa chandobhiḥ svargaṃ lokam etyanyadanyacchandaḥ samāroham
upa tvāgne dive divā iti yad etena gāyatreṇa tṛcenopatiṣṭhate iyaṃ vai gāyatrī asyām eva pratitiṣṭhati
agne tvaṃ no antamā ity eṣā vā agner astaryā priyā tanūr varūthyā
tām eva praiti
nainam abhidāsant stṛṇute
catasṛbhir dvipadābhir upatiṣṭhate
catuṣpādo vai paśavaḥ
dvipād yajamānaḥ
gṛhā gārhapatyaḥ
gṛheṣu caiva paśuṣu ca pratitiṣṭhati
ūrjā vaḥ paśyāmy ūrjā mā paśyatety ūrjaināḥ paśyati
ūrjainaṃ paśyanti
rayyā vaḥ paśyāmi rayyā mā paśyateti rayyaināḥ paśyati
rayyainaṃ paśyanti
saṃpaśyāmi prajā aham iḍaprajaso mānavīḥ
sarvā bhavantu no gṛhe
ityaiḍīś ca vā imāḥ prajā mānavīś ca
tā evāvārunddha
tā ādyā akṛta
iḍāḥ stha madhukṛtā itīḍā hy etā madhukṛtaḥ
syonā māviśateraṃmadā itīraṃmado hy etāḥ
bhuvanam asi sahasrapoṣapuṣīti bhuvanaṃ hy etat sahasrapoṣapuṣi
tasya no rāsva tasya te bhaktivāno bhūyāsmety āśiṣam evāśāste
iḍāsi vratabhṛd itīḍā hy eṣā vratabhṛt
tvayi vrataṃ vratabhṛd asīti vratabhṛddhyeṣā
mahi trīṇām avo 'stv iti prājāpatyena tṛcenopatiṣṭhate
prājāpatyā vā imāḥ prajāḥ
tā evāvārunddha
tā ādyā akṛta
atho prajāpatim evopaiti
prajāpatā eva devatāsu pratitiṣṭhati
somānaṃ svaraṇam iti brāhmaṇaspatyayopatiṣṭhate
brahmaṇi pratitiṣṭhati
atho brahmavarcasam evāvarunddhe
yo vai brahmaṇi pratiṣṭhitena spardhate pūrvo 'smāt padyate
ubhayīr vā agnihotriṇi devatā āśaṃsante yābhyaś ca juhoti yābhyaś ca na
mitrasya carṣaṇīdhṛtā iti maitryopatiṣṭhate
ubhayata evaitayā mitram akṛtetaś cāmutaś ca
kadācana starīr asīty aindrībhyāṃ bṛhatībhyām upatiṣṭhate
aindrā vai paśavaḥ
tān evāvārunddha
tān ādyān akṛta
pari te dūḍabho rathā ity asau vā ādityo dūḍabho rathaḥ
eṣa vā imā ubhau lokau samīyate
sarvam evaitayā parigṛhṇāti
nimrado 'si ny ahaṃ taṃ mṛdyāsaṃ yo asmān dveṣṭi yaṃ ca vayaṃ dviṣma iti pārṣṇyāvagṛhṇīyād yadi pāpīyasā spardheta
abhibhūr asy abhy ahaṃ taṃ bhūyāsaṃ yo asmān dveṣṭi yaṃ ca vayaṃ dviṣma iti dakṣiṇataḥ pado 'vagṛhṇīyād yadi sadṛśena spardheta
prabhūr asi prāhaṃ tam atibhūyāsaṃ yo asmān dveṣṭi yaṃ ca vayaṃ dviṣma iti prapadenāvagṛhṇīyād yadi śreyasā spardheta
sarvān evainān abhibhavati
sarvān atibhavati
sarvān atikrāmati
pūṣā mā pathipāḥ pātv itīyam eva
pūṣā mā paśupāḥ pātv ity antarikṣam eva
pūṣā mādhipāḥ pātv ity asā eva
imān eva lokān upāsarat
ebhyo lokebhya ātmānaṃ paridhatte 'hiṃsāyai
prācī dig agnir devateti tanūpānām eva dikṣu nidhatte
atha yena spardhate yena vā vyabhicarate sa etā eva devatā ṛtvā pūrvaḥ parābhavati
sapta vai puruṣe mahimānaḥ
te vā eneneḍyāḥ
te vai te saptaṛṣaya eva
prāṇā vai saptaṛṣayaḥ
prāṇān vā etad īṭṭe
īṭṭe ha vai svān prāṇān
vṛṅkte bhrātṛvyasya prāṇān
nainam abhidāsant stṛṇute ya evaṃ veda
dharmo mā dharmaṇaḥ pātu
vidharmo mā vidharmaṇaḥ pātu
āyuś ca prāyuś ca cakṣaś ca vicakṣaś ca prāṅ cāpāṅ coruka ity ayaṃ vā urukaḥ
eṣa vibhajati
tad yad eṣa bhajati tad etasminn eva punar ābhajati
agne gṛhapate 'gniṃ samindhe yajamānaḥ
etad vai yajamānasya svaṃ yad agniḥ
etad agner yad yajamānaḥ
āyatanam iva vā etat kriyate
jyotiṣe tantave tvety antarāgnī upaviśya vadet
yām eva pura āśiṣam āśāste yāṃ paścāt tām ātman dhatte
dadan mā iti vai dīyate
sadadi vā eṣa dadāti yo 'gnihotraṃ juhoti
yadyat kāmayeta tattad agnihotry agniṃ yācet
upa hainaṃ tan namati
tad āhur ṛcchati vā eṣa devān ya enānt sadadi yācatīti
tasmāt tarhi nopastheyaḥ
yamo vā amriyata
te devā yamyā yamam apābruvan
tāṃ yad apṛcchant sābravīt
adyāmṛteti
te 'bruvan
na vā iyam imam itthaṃ mṛṣyate
rātrīṃ sṛjāmahā iti
ahar vāva tarhy āsīn na rātriḥ
te devā rātrim asṛjanta
tataḥ śvastanam abhavat
tataḥ sā tam amṛṣyata
tasmād āhur ahorātrāṇi vāvāghaṃ marṣayantīti
sā vai rātriḥ sṛṣṭā paśūn abhisamamīlat
te devāś chandobhir eva paśūn anvapaśyan
chandobhir enān punar upāhvayanta
yad upatiṣṭhate chandobhir vā etat paśūn anupaśyati
chandobhir enān punar upahvayate
atho āhur varuṇo vai sa tad rātrir bhūtvā paśūn agrasateti
te devāś chandobhir eva varuṇāt prāmuñcan
chandobhir enān punar upāhvayanta
yad upatiṣṭhate chandobhir vā etad varuṇāt paśūn pramuñcati
chandobhir enān punar upahvayate
yajño yajño vai samṛcchate
athākasyavido manyante soma eva samṛcchatā iti
agnīṣomīyāyāḥ purastād vihavyasya catasrā ṛco vadet
āgneyasya puroḍāśasya dve yājyānuvākye kuryāt
etenaiva havīṃṣy āsannāny abhimṛśet
vṛṅkte 'nyasya yajñam
nāsyānyo yajñaṃ vṛṅkte
sa yajño bhavaty ayajñā itaraḥ
agniṃ vā ete cityaṃ cinvate ya āhitāgnayo darśapūrṇamāsinaḥ
teṣāṃ vā ahorātrāṇy eveṣṭakā upadhīyante
yatra pañca rātrīḥ saṃhitā vaset taj juhuyāt
pañca rātrayaḥ pañcāhāni sā daśat sampadyate
tan naivaṃ kartavai
ayataṃ tat
daśasv eva rātriṣv antamaṃ hotavyam
tathā yataṃ kriyate
na sarveṣu yukteṣu hotavyam
vāstau juhuyāt
nāyukteṣv ayataṃ kriyate
sarvāṇy anyāni yuktāni syuḥ
agniṣṭhasya dakṣiṇo yuktaḥ syāt
savyasya yoktraṃ parihṛtam
atha juhuyāt
na vāstau juhoti
yatam utkriyate
tan na sūrkṣyam
sarveṣv eva yukteṣu hotavyam
vāstoṣpatyaṃ hy etat
na hīnam anvāhartavai
rudrāya hi taddhīyate
yaddhīnam anvāhareyū rudraṃ bhūtam anvāhareyuḥ
yady anuvāhaḥ syāt pūrvaṃ taṃ pravaheyur apa voddhareyuḥ
yaddhīyeta hīyetaiva tat
atha juhuyāt
amīvahā vāstoṣpate viśvā rūpāṇy āviśan
sakhā suśeva edhi naḥ
vāstoṣpate prati jānīhy asmān svāveśo anamīvo bhavā naḥ
yat tvemahe prati tan no juṣasva śaṃ no bhava dvipade śaṃ catuṣpade
paśūn me śaṃsya pāhi tān me gopāyāsmākaṃ punar āgamāt
agne sahasrākṣa śatamūrdhañ śataṃ te prāṇāḥ sahasram apānās tvaṃ sāhasrasya rāya īśiṣe tasmai te vidhema vājāya
prajāṃ me narya pāhi tāṃ me gopāyāsmākaṃ punar āgamād agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā annaṃ me budhya pāhi tan me gopāyāsmākaṃ punar āgamāt
imān me mitrāvaruṇau gṛhān gopāyataṃ yuvam
avinaṣṭān avihrutān pūṣainān abhirakṣatv āsmākaṃ punar āgamāt
paśūn me śaṃsya pāhi tān me gopāyāsmākaṃ punar āgamād ity āhavanīyam upatiṣṭhate
āhavanīyāyaiva paśūn paridāya praiti
agne sahasrākṣa śatamūrdhann iti sahasrākṣo hy eṣa śatamūrdhā
śataṃ te prāṇāḥ sahasram apānā iti śataṃ hy etasya prāṇāḥ sahasram apānāḥ
tvaṃ sāhasrasya rāya īśiṣe tasmai te vidhema vājāyety āśiṣam evāśāste
prajāṃ me narya pāhi tāṃ me gopāyāsmākaṃ punar āgamād iti gārhapatyam upatiṣṭhate
gārhapatyāyaiva prajāṃ paridāya praiti
agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā ity agrahaṇau saṃjīryataḥ
sarvam āyur itaḥ
nārtiṃ nītaḥ
annaṃ me budhya pāhi tan me gopāyāsmākaṃ punar āgamād iti dakṣiṇāgnim upatiṣṭhate
dakṣiṇāgnaya evānnaṃ paridāya praiti
imān me mitrāvaruṇau gṛhān gopāyataṃ yuvam
avinaṣṭān avihrutān pūṣainān abhirakṣatv āsmākaṃ punar āgamāt
ity ahorātre vai mitrāvaruṇau
paśavaḥ pūṣā
ahorātrābhyāṃ caiva mitrāvaruṇābhyāṃ ca gṛhān paridāya praiti
agniṃ samādhehi ity āha
bhasma tvā upatiṣṭhate
paśūn me śaṃsyājugupas tān me punar dehi
ity āhavanīyaṃ punar etyopatiṣṭhate
āhavanīyenaiva paśūn guptān ātman dhatte
agne sahasrākṣa śatamūrdhañ śataṃ te prāṇāḥ sahasram apānās tvaṃ sāhasrasya rāya īśiṣe tasmai te vidhema vājāya
prajāṃ me naryājugupas tāṃ me punar dehi
iti gārhapatyaṃ punar etyopatiṣṭhate
gārhapatyenaiva prajāṃ guptām ātman dhatte
agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā annaṃ me budhyājugupas tan me punar dehi
iti dakṣiṇāgniṃ punar etyopatiṣṭhate
dakṣiṇāgninaivānnaṃ guptam ātman dhatte
imān me mitrāvaruṇau gṛhān jugupataṃ yuvam
avinaṣṭān avihrutān pūṣainān abhyarakṣīd āsmākaṃ punar āgamāt
ity ahorātre vai mitrāvaruṇau
paśavaḥ pūṣā
ahorātrābhyāṃ caiva mitrāvaruṇābhyāṃ ca gṛhān guptān ātman dhatte
pra vo vājā abhidyavo haviṣmanto ghṛtācyā
devān jigāti sumnayuḥ
upa tvā juhvo mama ghṛtācīr yantu haryata
agne havyā juṣasva naḥ
ud agne tava tad ghṛtād arcī rocatā āhutam
niṃsānaṃ juhvo mukhe
prajā agne saṃvāsayehāśāś ca paśubhiḥ saha
rāṣṭrāṇy asmin dhehi yāny āsant savituḥ save
ayaṃ te yonir ṛtviyo yato jāto arocathāḥ
taṃ jānann agnā āroha tato no vardhayā rayim
āyaṃ gauḥ pṛśnir akramīd asadan mātaraṃ puraḥ
pitaraṃ ca prayant svaḥ
triṃśaddhāmā virājati vāk pataṃgāya hūyate
vyakhyan mahiṣo divam
antaś caraty arṇave asya prāṇād apānataḥ
prati vāṃ sūro ahabhiḥ
ito jajñe prathamaṃ svād yoner adhi jātavedāḥ
sa gāyatryā triṣṭubhā jagatyānuṣṭubhā ca devebhyo havyā vahatu prajānan
yo no agniḥ pitaro hṛtsv antar amartyo martyaṃ āviveśa
tam ātmani parigṛhṇīmasīha ned eṣo asmān avahāya parāyat
dohyā ca te dugdhabhṛc corvarī te te bhāgadheyaṃ prayacchāmi tābhyāṃ tvādadhe gharmaḥ śiras tad ayam agniḥ saṃpriyaḥ paśubhir bhava purīṣam asi yat te śukra śukraṃ jyotis tena rucā rucam aśīthāḥ
mayi gṛhṇāmy aham agre agniṃ saha prajayā varcasā dhanena
mayi kṣatraṃ mayi rāyo dadhāmi madema śatahimāḥ suvīrāḥ
bhūr bhuvo 'ṅgirasāṃ tvā devānāṃ vratenādadhe 'gneṣ ṭvā devasya vratenādadha indrasya tvā marutvato vratenādadhe manoṣ ṭvā grāmaṇyo vratenādadhe
āchadi tvā chando dadhe dyaur mahnāsi bhūmir bhūnā
tasyās te devy adita upasthe 'nnādam agnim annapatyāyādadhe
agnā āyūṃṣi pavase 'gnir ṛṣir agne pavasva
yā vājinn agneḥ pavamānā priyā tanūs tām āvaha yā vājinn agneḥ pāvakā priyā tanūs tām āvaha yā vājinn agneḥ śuciḥ priyā tanūs tām āvaha
yad akrandaḥ prathamaṃ jāyamāna udyant samudrād uta vā purīṣāt
śyenā te pakṣā hariṇota bāhū upastutyaṃ janima tat te arvan
ojase balāya tvodyacche vṛṣṇe śuṣmāya sapatnatūr asi vṛtratūḥ
prācīm anu pradiśaṃ prehi vidvān agner agne puro agnir bhaveha
viśvā āśā dīdyad vibhāhy ūrjaṃ no dhehi dvipade catuṣpade
abhyasthāṃ viśvāḥ pṛtanā arātīs tad agnir āha tad u soma āha
bṛhaspatiḥ savitendras tad āha pūṣā nā ādhāt sukṛtasya loke
bhuvaḥ svar aṅgirasāṃ tvā devānāṃ vratenādadhe 'gneṣ ṭvā devasya vratenādadha indrasya tvā marutvato vratenādadhe manoṣ ṭvā grāmaṇyo vratenādadhe
āchadi tvā chando dadhe dyaur mahnāsi bhūmir bhūnā
tasyās te devy adita upasthe 'nnādam agnim annapatyāyādadhe
yat te śukra śukraṃ jyotiḥ śukraṃ dhāmājasraṃ tena tvādadhe
iḍāyās tvā pade vayaṃ nābhā pṛthivyā adhi
jātavedo nidhīmahy agne havyāya voḍhave
samrāṭ ca svarāṭ cāgne ye te tanvau tābhyāṃ mā ūrjaṃ yaccha virāṭ ca prabhūś cāgne ye te tanvau tābhyāṃ mā ūrjaṃ yaccha vibhūś ca paribhūś cāgne ye te tanvau tābhyāṃ mā ūrjaṃ yaccha
samudrād ūrmir madhumaṃ udārad upāṃśunā sam amṛtatvam ānaṭ
ghṛtasya nāma guhyaṃ yad asti jihvā devānām amṛtasya nābhiḥ
vayaṃ nāma prabravāmā ghṛtasyāsmin yajñe dhārayāmā namobhiḥ
upa brahmā śṛṇavañ śasyamānaṃ catuḥśṛṅgo 'vamīd gaura etat
catvāri śṛṅgā trayo asya pādā dve śīrṣe sapta hastāso asya
tredhā baddho vṛṣabho roravīti maho devo martyaṃ ātatāna
ye agnayaḥ samanasā oṣadhīṣu vanaspatiṣu praviṣṭhāḥ
te virājam abhisaṃyantu sarvā ūrjaṃ no dhehi dvipade catuṣpade
sapta te agne samidhaḥ sapta jihvāḥ sapta ṛṣayaḥ sapta dhāma priyāṇi
sapta ṛtvijaḥ saptadhā tvā yajanti sapta hotrā ṛtuthā nu vidvānt sapta yonīr āpṛṇasva ghṛtena svāhā
prajāpatir vā idam agra āsīt
taṃ vīrudho 'bhyarohan
asuryo vā etā yad oṣadhayaḥ
tā atitiṣṭighiṣann atiṣṭighaṃ nāśaknot
so 'śocat
so 'tapyata
tato 'gnir asṛjyata
tam agniṃ sṛṣṭaṃ vīrudhāṃ tejo 'gacchat
tā aśuṣyan
na tataḥ purāśuṣyan
sa prajāpatir agnim ādhattemā evā sahā iti
tā asahata
tat sāḍhyai vāvaiṣa ādhīyate
tad yathādo vasantāśiśire 'gnir vīrudhaḥ sahata evaṃ sapatnaṃ bhrātṛvyam avartiṃ sahate ya evaṃ vidvān agnim ādhatte
etāvad vā asyā anabhimṛtaṃ yāvad vediḥ parigṛhītā
tām uddhatyāpa upasṛjyāgnim ādhatte
yajñiyām evaināṃ medhyāṃ kṛtvādhatte
agner vā iyaṃ sṛṣṭād abibhed ati mā dhakṣyatīti
yad apa upasṛjyāgnim ādhatte 'syā anatidāhāya
eṣā vai prajāpateḥ sarvatā tanūr yad āpaḥ
sarvata enaṃ prajāḥ sarvataḥ paśavo 'bhi puṇyena bhavanti ya evaṃ vidvān apa upasṛjyāgnim ādhatte
yāvad vai varāhasya caṣālaṃ tāvatīyam agra āsīt
yad varāhavihatam upāsyāgnim ādhatta imām eva tan nāpārāṭ
asyā enaṃ mātrāyām adhyādhatte
tasmād eṣā varāhāya vimradate
eṣa hy asyā mātrāṃ bibharti
devapāṇayo vai nāmāsurā āsan
te devagavīr apājan
tā anvagacchan
tā abhyājan
tāsāṃ payo 'hīyata
te 'bruvan yad vā āsāṃ varam abhūt tad ahāsteti
tad varāho bhūtvāsurebhyo 'dhi devān āgacchat
tasmād varāhaṃ gāvo 'nudhāvanti svaṃ payo jānānāḥ
tad yāvatpriyam eva paśūnāṃ dvipadāṃ catuṣpadāṃ payas tāvatpriyaḥ paśūnāṃ dvipadāṃ catuṣpadāṃ bhavati ya evaṃ vidvān varāhavihatam upāsyāgnim ādhatte
etad vā asyā anabhimṛtaṃ yad valmīkaḥ
yad valmīkavapām upakīryāgnim ādhatte 'syā evainam anabhimṛte 'dhyādhatte
raso vā eṣo 'syā udaiṣad yad valmīkaḥ
yad valmīkavapām upakīryāgnim ādhatte 'syā evainaṃ rase 'dhyādhatte
ūrg vā eṣo 'syā udaiṣad yad valmīkaḥ
yad valmīkavapām upakīryāgnim ādhatte 'syā evainam ūrjy adhyādhatte
prajāpater vā eṣa stano yad valmīkaḥ
yad valmīkavapām upakīryāgnim ādhatte prajāpatir evāsmai stanam apidadhāti
annādyam asmā avarunddhe
akṣudhyatāṃ svānāṃ puraḥsthātā bhavati ya evaṃ veda
etāvad vā amuṣyā iha yajñiyaṃ yad ūṣā
yad ūṣān upakīryāgnim ādhatte 'muṣyā evainaṃ yajñiye 'dhyādhatte
na vā anūṣarihaḥ paśavo reto dadhate
yad ūṣān upakīryāgnim ādhatte reta evaitad dadhāti paśūnāṃ puṣṭyai prajātyai
eṣa vā agnir vaiśvānaro yad asā ādityaḥ
sa yad ihāsīt tasyaitad bhasma yat sikatāḥ
yat sikatā upakīryāgnim ādhatte sva evainaṃ yonau sve bhasmann ādhatte
śithirā vā iyam agra āsīt
tāṃ prajāpatiḥ śarkarābhir adṛṃhat
yaccharkarā upakīryāgnim ādhatta imām eva tad dṛṃhati dhṛtyai
tad yathemāṃ prajāpatiḥ śarkarābhir adṛṃhad evam asmin paśavo dṛṃhante ya evaṃ vidvāñ śarkarā upakīryāgnim ādhatte
indro vai vṛtrāya vajraṃ prāharat
tasya yā vipruṣā āsaṃs tāḥ śarkarā abhavan
yaccharkarā upakīryāgnim ādhatte vajram eva sapatnāya bhrātṛvyāya praharati
yaṃ dviṣyāt tam tarhi manasā dhyāyet
vajram evāsmai praharati
stṛṇuta eva
purīṣīti vai gṛhamedhinam āhuḥ
purīṣasya khalu vā etan nirūpaṃ yad ākhukiriḥ
yad ākhukirim upakīryāgnim ādhatte purīṣī gṛhamedhī bhavati
agniṃ vai devā vibhājaṃ nāśaknuvan
yat prāñcam aharant sarvaḥ puro 'bhavat
yat pratyañcam aharant sarvaḥ paścābhavat
tam aśvena pūrvavāhodavahan
tad aśvasya pūrvavāhaḥ pūrvavāṭtvam
agner vai vibhaktyā aśvo 'gnyādheye dīyate
avibhakto vā etasyāgnir anāhito yo 'śvam agnyādheye na dadāti
atha yo 'śvam agnyādheye dadāti vibhaktyai
vibhājyaivainam ādhatte
stomapurogavā vai devā asurān abhyajayan
eṣa khalu stomo yad aśvaḥ
yad aśvaṃ purastān nayanty abhijityai
abhijityaivainam ādhatte
prajāpater vai cakṣur aśvayat
tasya yaḥ śvayathā āsīt so 'śvo 'bhavat
yad aśvaṃ purastān nayanti yajamānāyaiva cakṣur dadhāti
na parāṅ avasṛjyaḥ
yat parāñcam avasṛjed yajamānaṃ cakṣur jahyād andhaḥ syāt
pratyavagṛhyādheyaḥ
yajamānāyaiva cakṣuḥ pratyavāgrahīt
na pada ādheyaḥ
vāstavyaṃ kuryāt
rudro 'sya paśūn abhimānukaḥ syāt
pārśvata ito veto vādheyaḥ
na vāstavyaṃ karoti
aghātuko 'sya paśupatiḥ paśūn bhavati
gāyatrīṃ vai devā yajñam accha prāhiṇvan
sā riktāgacchat
tasyā agnis tejaḥ prāyacchat
so 'jo 'bhavat
yad ajam agnyādheye dadāti teja evāvarunddhe
agnīdhe deyaḥ
yajñamukhaṃ vā agnīt
yajñamukhenaiva yajñamukhaṃ samardhayati
dhenuṃ cānaḍvāhaṃ ca dadāti
tat sarvaṃ vayo 'varunddhe
etad vai sarvaṃ vayo yad dhenuś cānaḍvāṃś ca
etau vai yajñasya mātā ca pitā ca yad dhenuś cānaḍvāṃś ca
ājyaṃ ca payaś ca dhenvāḥ
puroḍāśaś ca caruś cānaḍuhaḥ
tad āhuḥ kāmadughāṃ vā eṣo 'varunddhe yo 'gnyādheye dhenuṃ cānaḍvāhaṃ ca dadātīti
tad yeṣāṃ paśūnāṃ bhūyiṣṭhaṃ puṣṭiṃ kāmayeta teṣāṃ dityauhīṃ vayaso dadyād dityavāhaṃ ca muṣkaram
tan mithunaṃ paśūnāṃ puṣṭyai prajātyai
vāg vai somakrayaṇī
dityauhī vayasaḥ somakrayaṇī
yad dityauhīṃ vayaso dadāti vācam evāvarunddhe
cāru vadati ya evaṃ veda
upabarhaṇaṃ sarvasūtraṃ deyam
chandasāṃ vā etan nirūpaṃ yad upabarhaṇaṃ sarvasūtram
yad upabarhaṇaṃ sarvasūtraṃ dadāti chandāṃsy evāvarunddhe
paśavo vai chandāṃsi
paśūn evāvarunddhe
ayajñiyo vai amedhya āhanasyāj jāyate
puruṣakṣīraṃ dhayati
hiraṇyaṃ dadāti
ātmānam eva tena punīte
śatamānaṃ bhavati
śatāyur vai puruṣaḥ śatavīryaḥ
āyur eva vīryam āpnoti
pūrvayor haviṣor dve triṃśanmāne deye uttarasmiṃś catvāriṃśanmānam
tad enam udagrahīt
tena sa uttaraṃ vasīyāñ śreyān bhavati
ajāto vai tāvat puruṣo yāvad agniṃ nādhatte
sa tarhy eva jāyate yarhy agnim ādhatte
kṣaume vasānā agnim ādadhīyātām
te adhvaryave deye
ulbasya vā etan nirūpaṃ yat kṣaumam
ulbam evāpalumpete
hiraṇyaṃ suvarṇam upāsyāgnir ādheyaḥ
hiraṇyaṃ vā agnes tejaḥ
satejasam evainam ādhatte
tan na nirastavai
yathānuhitaṃ nirasyed evaṃ tat
yan nirasyed anudhyāyī kṣodhukaḥ syāt
tan na nirastavai
ananudhyāyy akṣodhuko bhavati
yo vā asyāyaṃ manuṣyo 'gnir etam upāsīno 'nnam atti
etam upāsīnaḥ prajāṃ vindate
etam upāsīnaṃ paśavā upatiṣṭhante
yad etam abhāgadheyam utsādayeta tasmā āvṛśceta
anudhyāyī kṣodhukaḥ syāt
tad ye vanaspataya āraṇyā ādyaṃ phalaṃ bhūyiṣṭhaṃ pacyante tasya parṇābhyāṃ yavamayaś cāpūpo vrīhimayaś ca saṃgṛhyopāsyādheyaḥ
tad enaṃ dvayaṃ bhāgadheyam abhyutsādayāmakar grāmyaṃ cāraṇyaṃ ca
tena tasmai nāvṛścate
ananudhyāyy akṣodhuko bhavati
yavo vai pūrva ṛtumukhe pacyate
itaḥ khalu vā etaṃ prāñcam uddharanti
tasmād yavamayaḥ paścopāsyo vrīhimayaḥ puraḥ
tad yasyertsed yavamayam eva tasya paścopāsyed vrīhimayaṃ puraḥ
prajāpater vā etau stanau
yajñam asya devā upajīvanti varṣaṃ manuṣyāḥ
annādyam asmā avarunddhe
akṣudhyatāṃ svānāṃ puraḥsthātā bhavati ya evaṃ veda
etaddha sma vā āha keśī sātyakāmiḥ keśinaṃ dārbhyam annādaṃ janatāyāḥ
evam iva vayam etasmā agnyādheye 'nnam avārudhma yathaiṣo 'nnam atti
tad āhuḥ sarvaṃ vāvaitasyedam annam
yajamānaṃ tv evāsyaitad āsann apidadhāti
tad evaṃ veditor na tv evaṃ kartavā iti
trir vā idaṃ prajāpatiḥ satyaṃ vyāharat
bhūr bhuvaḥ svaḥ itīdaṃ vāva bhūr idaṃ bhuvo 'daḥ svaḥ
tad yo brāhmaṇa āṅgirasaḥ syāt tasyādadhyāt
bhūr bhuvo 'ṅgirasāṃ tvā devānāṃ vratenādadhā iti paścā
bhuvaḥ svar iti puraḥ
dviḥ paścā dviḥ puraḥ
tad dvedhā yajñaḥ satye pratyaṣṭhād dvedhā yajñapatiḥ
atha yo brāhmaṇo vaiśvānaraḥ syāt tasyādadhyāt
bhūr bhuvo 'gneṣ ṭvā devasya vratenādadhā iti paścā
bhuvaḥ svar iti puraḥ
dviḥ paścā dviḥ puraḥ
tad dvedhā yajñaḥ satye pratyaṣṭhād dvedhā yajñapatiḥ
atha rājanyasyādadhyāt
bhūr bhuva indrasya tvā marutvato vratenādadhā iti paścā
bhuvaḥ svar iti puraḥ
dviḥ paścā dviḥ puraḥ
tad dvedhā yajñaḥ satye pratyaṣṭhād dvedhā yajñapatiḥ
aindro vai rājanyo devatayā mārutī viṭ
viśā khalu vai rājanyo bhadro bhavati
viśam asmā avarunddhe
atha vaiśyasyādadhyāt
bhūr bhuvo manoṣ ṭvā grāmaṇyo vratenādadhā iti paścā
bhuvaḥ svar iti puraḥ
dviḥ paścā dviḥ puraḥ
tad dvedhā yajñaḥ satye pratyaṣṭhād dvedhā yajñapatiḥ
grāmaṇīthyena khalu vai vaiśyo bhadro bhavati
grāmaṇīthyam asmā avarunddhe
agnir vai sṛṣṭa ulbam apalumpaṃ nāśaknot
tasya prajāpatir āgneyapāvamānībhir ulbam apālumpat
yad āgneyapāvamānībhir āśvatthīḥ samidha ādadhāty ulbam evāsyāpalumpati
punāty enam
yathā śiśuṃ mātā reḍhi vatsaṃ vā gaur evam enaṃ reḍhi
agner vai sṛṣṭasya tejā udadīpyata
tad aśvatthaṃ prāviśat
yad āśvatthīḥ samidha ādadhāti teja evāvarunddhe
agnir vai sṛṣṭo bibibābhavann atiṣṭhad asamidhyamānaḥ
sa prajāpatir abibhen māṃ vāvāyaṃ hiṃsiṣyatīti
taṃ śamyā samaindhat
tam aśamayat
tacchamyāḥ śamītvaṃ yacchamīmayīḥ samidha ādadhāti sam enam inddhe
śamayaty eva
sa śaṃ yajamānāya bhavati śaṃ paśubhyaḥ
devā yatrorjaṃ vyabhajanta tata udumbarā udatiṣṭhat
yad audumbarīṃ samidham ādadhāty ūrjam evāvarunddhe
vipriyo vā eṣa paśubhir ādhīyate
eṣa hi rudro yad agniḥ
tad vācayet
gharmaḥ śiraḥ
tad ayam agniḥ saṃpriyaḥ paśubhir bhava purīṣam asīti
tad enaṃ saṃpriyaṃ paśubhiḥ purīṣiṇam akaḥ
yat te śukra śukraṃ jyotis tena rucā rucam aśīthā iti rucam evainam ajīgamat
eṣa vā agnir vaiśvānaro yad asā ādityaḥ
yad uttarato hared eṣo 'taḥ syāt ayam ito jīvantam evainaṃ pradahet
sa dakṣiṇata eva hāryaḥ
sa yadā samayādhvaṃ gacched atha yajamāno varaṃ dadyāt
tad virājaṃ madhyato 'dhita
virāḍ evāsyāgnīn vidadhate
paśavo vai virāṭ
paśūn vā etan madhyato 'dhita
asṛṣṭo vā agnir āsīt
atha prajāpatiḥ prajā asṛjata
tā andhe tamasīmāṃllokān anuvyanaśyan
so 'śocat
so 'tapyata
tato 'gnir asṛjyata
tam agniṃ sṛṣṭam adho vyadadhāt
taṃ yā asmiṃl loka āsaṃs tā abhisamāvartanta
taṃ kulphadaghnam udagṛhṇāt
taṃ yā uttarasmiṃlloka āsaṃs tā abhisamāvartanta
taṃ jānudaghnaṃ taṃ nābhidaghnaṃ tam aṃsadaghnaṃ taṃ karṇadaghnam udagṛhṇāt
taṃ yā uttarasmiṃl loka āsaṃs tā abhisamāvartanta
taṃ karṇadaghnaṃ nātyudgṛhyaḥ
yat karṇadaghnam atyudgṛhṇīyād yajamāno varṣiṣṭhaḥ paśūnāṃ yajamānam upariṣṭād agnir abhyavadahet
tad āhuḥ katham adyaitam brahmaṇāhitaṃ pracyāvayeyuḥ
śithiraṃ vāvainam etad akaḥ
parainaṃ vapatīti
tam anidhāyaivātha jānudaghnam udgṛhṇīyād atha nābhidaghnam athāṃsadaghnam
tad yathaiva prajāpatiṃ prajā ebhyo lokebhyo 'bhisamāvartantaivam eva yajamānaṃ paśava ebhyo lokebhyo 'bhisamāvartante ya evaṃ vidvān agnim ādhatte
agninā vai devatayā viṣṇunā yajñena devā asurān pravlīya vajreṇānvavāsṛjan
yaḥ sapatnavān bhrātṛvyavān vā syāt tasya rathacakraṃ trir anuparivartayeyuḥ
tad yathaiva devā asurān agninā devatayā viṣṇunā yajñena pravlīya vajreṇānvavāsṛjann evam eva yajamānaḥ sapatnaṃ bhrātṛvyam agninā devatayā viṣṇunā yajñena pravlīya vajreṇānvavasṛjati ya evaṃ vidvān agnim ādhatte
eṣa vai prajāpatī rūpeṇa yat pūrṇā sruk
yat pūrṇāṃ srucaṃ juhoti prajāpatim evāpnoti
sapta te agne samidhaḥ sapta jihvāḥ
ity etāvatīr vā agnes tanvaḥ ṣoḍhā sapta sapta
yo vā asyaitā agnim ādadhāno vitarṣayati vi ha tṛṣyati
tā evāsya tarpayati
śamīmayīs tisraḥ samidhā ādadhāti ghṛtānvaktā ghṛtastomyābhiḥ
sam enam inddhe
śamayaty eva
sa śaṃ yajamānāya bhavati śaṃ paśubhyaḥ
ye vā eṣu triṣu lokeṣv agnayas te samāgacchanti
asya draviṇam ādadāmahe
ati no 'kramīt
havyavāḍ bhavatīti
taj juhuyāt
ye agnayo divo ye pṛthivyāḥ samāgacchantīṣam ūrjaṃ vasānāḥ
te asmā agnaye draviṇaṃ dattveṣṭāḥ prītā āhutibhājo bhūtvā yathālokaṃ punar astaṃ pareta
svāheti tad idam eva draviṇavantaṃ kṛtveṣṭāḥ prītā āhutibhājo bhūtvā yathālokaṃ punarastaṃ parāyanti
tadvācayet
gharmaḥ śiraḥ
tad ayam agniḥ saṃpriyaḥ paśubhir bhava
purīṣam asīti
tad enaṃ saṃpriyaṃ paśubhiḥ purīṣiṇam akaḥ
yat te śukra śukraṃ jyotiḥ śukraṃ dhāmājasraṃ tena tvādadhe
iti satejasam evainam ādhatte
iḍāyās tvā pade vayaṃ nābhā pṛthivyā adhi
jātavedo nidhīmahy agne havyāya voḍhave
iti havyavāham evainam akaḥ
agner vai sṛṣṭasya paśavo 'kṣyā avakśāya prāpatan
sa prajāpatir vāravantīyam asṛjata
tān avārayata
etarhi khalu vā eṣa sṛjyate yarhy ādhīyate
tad yathaitasmāt sṛṣṭāt paśavaḥ prāpatann evam asmād āhitātpaśavaḥ prapatanti
eṣa hi rudro yad agniḥ
tad ya evaṃ vidvān vāravantīyaṃ gāyate paśūn eva vārayate
vāravantīyaṃ vai sṛṣṭvā prajāpatir yaṃ kāmam akāmayata tam ārdhnot
tam eva kāmam ṛdhnoti yajamāno yaṃ kāmaṃ kāmayamāno 'gnim ādhatte ya evaṃ vidvān vāravantīyaṃ gāyate
agnir vai kravyād viśvadāvya imāṃl lokān adahat
taṃ prajāpatir vāravantīyaṃ gāyamāno varaṇaṃ bibhrat pratyait
tam aśamayat
yad evāsya kravyād yad viśvadāvyaṃ tacchamayati ya evaṃ vidvān vāravantīyaṃ gāyate
tasmād varaṇo yajñāvacaraḥ syāt
na tv enena juhuyāt
yad vā idaṃ sad yad bhūtaṃ yad bhavad yad bhaviṣyad yad ime antarā dyāvāpṛthivī tad vāmadevyam
tad evāvarunddhe ya evaṃ vidvān vāmadevyaṃ gāyate
brahmaṇo vā eṣa raso yad yajñāyajñiyam
yad yajñāyajñiyaṃ gāyate brahmaṇy eva rasaṃ dadhāti
agniṃ vai sṛṣṭaṃ prajāpatiḥ pavamānenāgrā upādhamat
yat pavamānāya nirvapaty upaivainaṃ tad dhamati
yat pāvakāya punāty enam
yacchucaye yad evāsyāpūtaṃ tad etena punāti
yat pavamānāya nirvapati paśavo vai pavamānaḥ paśūn evāvarunddhe
yat pāvakāyānnaṃ vai pāvakam annam evāvarunddhe
yacchucaye pūta evāsmin rucaṃ dadhāti
yaṃ kāmayetāpataraṃ pāpīyānt syād iti tasyaikamekaṃ havīṃṣi nirvapet
tad enam apāgrahīt
tena so 'pataraṃ pāpīyān bhavati
atha yaṃ kāmayeta na vasīyānt syān na pāpīyān iti tasya sarvāṇi sākaṃ havīṃṣi nirvapet
tad enaṃ saṃruṇaddhi
tena sa na vasīyān na pāpīyān bhavati
atha yaṃ kāmayed uttaraṃ vasīyāñ śreyānt syād iti tasyāgnaye pavamānāya nirupyātha pāvakāya ca śucaye cottare haviṣī samānabarhiṣi nirvapet
tad enam udagrahīt
tena sa uttaraṃ vasīyāñ śreyān bhavati
atha yasya triṣṭubhau vānuṣṭubhau vā jagatī vā saṃyājye syātām ati gāyatraṃ krāmet
arvāk chandobhyo 'vapadyeta
tad yasyertsed gāyatryā eva tasya saṃyājye kuryāt
gāyatro hy agnir gāyatrachandāḥ
sva evainaṃ yonau sve chandasi pratiṣṭhāpayati
āgnāvaiṣṇavam ekādaśakapālaṃ nirvapet
agnir vai sarvā devatā viṣṇur yajñaḥ
devatāś caiva yajñaṃ cālabdha
viṣṇave śipiviṣṭāya tryuddhau ghṛte caruṃ nirvapet
yad viṣṇave viṣṇur vai yajño yajñam evālabdha
yacchipiviṣṭaṃ paśavo vai śipiviṣṭaṃ paśūn evāvarunddhe
yat tryuddhau trayo vā ime lokā imān eva lokān āpnoti
yad ghṛte tejo vai ghṛtaṃ teja evāvarunddhe
ādityaṃ ghṛte caruṃ nirvapet paśukāmaḥ
dhenvā vai ghṛtaṃ payo 'naḍuhas taṇḍulāḥ
tan mithunaṃ paśūnāṃ puṣṭyai prajātyai
agnīṣomīyaṃ puroḍāśaṃ dvitīyam anunirvapet
tad bhūyo havyam upāgāt
no asyānya īśe
yarhi vā etaṃ purā brāhmaṇā niravapaṃs tarhy eṣāṃ na kaścanaiśa
na hi vā etam idānīṃ nirvapanti
athaiṣāṃ sarva īśe
yad āgneyas tejo vā agnis teja evāvarunddhe
yat saumyaḥ somo vai śukro brahmavarcasaṃ brahmavarcasam evāvarunddhe
tad yo 'sā ādityo ghṛte carus taṃ brahmaṇe parihareyuḥ
taṃ catvāraḥ prāśnīyuḥ
tebhyaḥ samāno varo deyaḥ
catur vā idam agre mithunam audyataikaś caikā ca dvau ca dve ca trayaś ca tisraś ca catvāraś ca catasraś ca
tan mithunaṃ paśūnāṃ puṣṭyai prajātyai
phalgunīpūrṇamāse brāhmaṇasyādadhyāt
phalgunīpūrṇamāso vā ṛtūnāṃ mukham agnir devatānāṃ brāhmaṇo manuṣyāṇām
grīṣme rājanyasyādadhyāt
grīṣme vā indro vṛtram ahan
vṛtraṃ khalu vai rājanyo bubhūṣan jighāṃsati
śaradi vaiśyasyādadhyāt
annaṃ vai śarat
annena vaiśyo bhadro bhavati
annādyam asmā avarunddhe
yady anyasminn ṛtā ādadhīta yadi vā asmai sa eka ṛtuḥ śivaḥ syād athāsmā itare 'śivā duryoṇā bhaveyuḥ
tad yasyertset phalgunīpūrṇamāsa eva tasyādadhyāt
tad asmai sarva ṛtavaḥ śivā bhavanti
sarva enam ṛtavo jinvanti
saṃvatsarasya vā etad āsyaṃ yat phalgunīpūrṇamāsyam ahaḥ
yat phalgunīpūrṇamāsyam ahar ādadhyāt saṃvatsarasyainam āsann apidadhyāt
dvyahe vā puraikāhe vādheyaḥ
tad dvitīyasya ṛtor abhigṛhṇāti
nainaṃ saṃvatsarasyāsann apidadhāti
tad yad dvitīyasya ṛtor abhigṛhṇāti dvitīyam eva sapatnasya bhrātṛvyasyendriyaṃ paśūn kṣetraṃ vṛñjāna eti
kṛttikāsu brāhmaṇasyādadhyāt
āgneyīḥ kṛttikāḥ
āgneyo brāhmaṇaḥ
sva evainaṃ yonau sve 'hann ādhatte
prajāpater vā etañ śiro yat kṛttikāḥ
agnir āsyam
śīrṣṇānnam adyate
annādyam asmā avarunddhe
sapta kṛttikāḥ
sapta śīrṣan prāṇāḥ
prāṇān asmin dadhāti
rohiṇyāṃ paśukāmasyādadhyāt
somasya vā etan nakṣatraṃ yad rohiṇī
somo retodhāḥ
reto 'smin dadhāti
ṛkṣā vā iyam agra āsīt
tasyāṃ devā rohiṇyāṃ vīrudho 'rohayan
tad yathemā asyāṃ vīrudho rūḍhā evam asmin paśavo rohanti ya evaṃ vidvān rohiṇyām agnim ādhatte
rohiṇyāṃ svargakāmasyādadhyāt
rohiṇyāṃ vai devāḥ svar āyan
svar evaiti
kālakāñjā vā asurā iṣṭakā acinvata
divam ārokṣyāmā iti tān indro brāhmaṇo bruvāṇa upait
sa etām iṣṭakām apy upādhatta
prathamā iva divam ākramanta
atha sa tām āvṛhat
te 'surāḥ pāpīyāṃso bhavanto 'pābhraṃśanta
yā uttamā āstāṃ tau yamaśvā abhavatāṃ ye 'dhare ta ūrṇāvābhayaḥ
yāṃ tām iṣṭakām āvṛhat sā citrābhavat
yaḥ sapatnavān bhrātṛvyavān vā syāt sa citrāyām agnim ādadhīta
tad yathaitasyām āvṛḍhāyām asurāḥ pāpīyāṃso bhavanto 'pābhraṃśantaivam asya sapatno bhrātṛvyaḥ pāpīyān bhavann apabhraṃśate ya evaṃ vidvāṃś citrāyām agnim ādhatte
yaḥ kāmayeta bhagy annādaḥ syām iti sa pūrvāsu phalgunīṣv agnim ādadhīta
bhagasya vā etad ahar yat pūrvāḥ phalgunīḥ
bhagy annādo bhavati
atha yaḥ kāmayeta dānakāmā me prajāḥ syur iti sa uttarāsu phalgunīṣv agnim ādadhīta
aryamṇo vā etad ahar yad uttarāḥ phalgunīḥ
dānam aryamā
dānakāmā asmai prajā bhavanti
tāsu rājanyasyādadhyāt
dānaṃ hy eṣa prajānām upajīvati
dānam aryamā
dānakāmā asmai prajā bhavanti
prajāpater vā etau stanau yat paurṇamāsī cāmāvāsyā ca
yat paurṇamāsyāṃ vāmāvāsyāyāṃ vāgnim ādhatte prajāpatim eva prattaṃ duhe
devānāṃ vā ete sadohavirdhāne yat paurṇamāsī cāmāvāsyā ca
yat paurṇamāsyāṃ vāmāvāsyāyāṃ vāgnim ādhatta ubhe puṇyāhe ubhe yajñiye
na purā sūryasyodetor manthitavai
asuryo videvā ādhīyate
udyatsu raśmiṣu mathyaḥ
tat sadevaḥ sendra ubhayor ahno rūpa ādhīyate
caturviṃśatyāṃ prakrameṣv ādheyaḥ
caturviṃśatyakṣarā vai gāyatrī
gāyatram agneś chandaḥ
sva evainaṃ yonau sve chandasy ādhatte
tad yasyertsed aparimita eva tasyādadhyāt
kṣeṣṇu vai parimitam
aparimitam evāsmai jīvanam avarunddhe
agnir vai sṛṣṭaḥ prajāpater adhy udakrāmat
sa prajāpatir abibhed ada evāsā abhūd idam aham iti
tasminn anuniṣkramyājuhot
etarhi khalu vā eṣa sṛjyate yarhy ādhīyate
tad āhur amṇa evānudrutyāthāgnihotraṃ hotavyam iti
tan naivaṃ kartavai
ayataṃ tat kuṇḍyāgrīyam
tad yajñasya kriyate
yad yoneḥ param avaraṃ kuryāt aprajaniṣṇuḥ syāt
havīṃṣy eva pūrvāṇi nirupyātha sāyam agnihotraṃ juhuyāt
agnir jyotir jyotir agniḥ svāhā
iti tat sāyaṃ jyotiṣā reto madhyato dadhāti
sūryo jyotir jyotiḥ sūryaḥ svāhā
iti prātaḥ
tat sāyaṃ jyotiṣā reto madhyato hitam prātaḥ prajanayāmakaḥ
devāś ca vā asurāś ca saṃyattā āsan
athendro 'gnim ādhatta
te devā abibhayuḥ
ada evāsā agniṃ gopāyamāno 'gnihotraṃ gopāyamāno bhaviṣyati
na nā upaiṣyati
abhi no jeṣyantīti
te 'bruvan yad eva tvaṃ kiṃca karavo yaddhanā yaj jinā yad vindāsai tat te 'gnihotraṃ kurmo 'thehīti
sa vā ait
tasmād rājanyasyāgnihotram ahotavyam
yaddhyevaiṣa kiṃca karoti yaddhanti yaj jināti yad vindate yad enaṃ viśa upatiṣṭhante tad rājanyasyāgnihotram
hotavyaṃ rājanyasyāgnihotrā3n na hotavyā3m iti mīmāṃsante
yaddhutvā na juhuyād vi yajñaṃ chindyāj jīyeta vā pra vā mīyeta
paurṇamāsīm amāvāsyāṃ vā prati hotavyam
atho agnyupasthānaṃ vācayitavyaḥ
tenāsya darśapūrṇamāsau saṃtatā avichinnau bhavataḥ
yam kāmayeta paśumān syāt iti yaḥ bahu puṣṭaḥ tasya gṛhāt agnim āhareyuḥ
yathā vā etaṃ sṛjyamānaṃ paśavo 'nvasṛjyantaivam enam āhriyamāṇaṃ paśavo 'nvāyanti
eṣa hi rudro yad agniḥ
atha yam kāmayeta anna ādaḥ syāt iti tasya bhraṣṭrāt dakṣiṇāgnim āhareyuḥ
eṣa vai agnīnām anna ādaḥ
anna karaṇam bhraṣṭram
annādyam asmai avarunddhe
tad āhur yathā vṛṣalo nijaḥ puklakaś cikitsed evaṃ sa iti
sa mathya eva
sa śaṃ yajamānāya bhavati śaṃ paśubhyaḥ
yaḥ somenāyakṣyamāṇo 'gnim ādadhīta na purā saṃvatsarāddhavīṃṣi nirvapet
rudro 'sya paśūn abhimānukaḥ syāt
ete vai paśavo yad vrīhayaś ca yavāś ca
teṣāṃ catuḥśarāvam odanaṃ paktvā brāhmaṇebhyo jīvataṇḍulam ivopaharet
tad yābhyo devatābhyo 'gnim ādhatte yat tābhyo na juhuyāt tābhyā āvṛśceta
anudhyāyī kṣodhukaḥ syāt
tābhyā ājyasya hotavyam
tena tābhyo nāvṛścate
ananudhyāyy akṣodhuko bhavati
saṃvatsare havīṃṣi nirvapati
tad asya saṃvatsarāntarhito rudraḥ paśūn na hinasti
saṃvatsaram agnihotram ahauṣīt
tat tapo 'vidat
sa sarveṇa sākaṃ svargaṃ lokaṃ samārukṣat
trir vā idaṃ virāḍ vyakramata gārhapatyam āhavanīyaṃ sabhyam
tad virājam āpat
annaṃ vai virāḍ
annaṃ vāvaitad āpat
madhyādhidevane rājanyasya juhuyād vāruṇya ṛcā
varuṇo vai devānāṃ rājā
rājyam asmā avarunddhe
hiraṇyaṃ nidhāya juhoti
agnimaty eva juhoty āyatanavati
andho 'dhvaryuḥ syād yad anāyatane juhuyāt
śatam asmā akṣān prayacchet
tān vicinuyāt
śatāyur vai puruṣaḥ śatavīryaḥ
āyur eva vīryam āpnoti
gām asya tad ahaḥ sabhāyāṃ dīvyeyuḥ
tasyāḥ parūṃṣi na hiṃsyuḥ
tāṃ sabhāsadbhyā upaharet
tayā yad gṛhṇīyāt tad brāhmaṇebhyo deyam
tat sabhyam annam avarunddhe
yasyā rātryāḥ prātar agnim ādhāsyamānaḥ syāt tāṃ rātrīṃ catuḥśarāvam odanaṃ paktvā brāhmaṇebhyo jīvataṇḍulam ivopaharet
aditir vai prajākāmaudanam apacat
soñśiṣṭam āśnāt
tasyā dhātā cāryamā cājāyetām
sāparam apacat
soñśiṣṭam āśnāt
tasyā mitraś ca varuṇaś cājāyetām
sāparam apacat
soñśiṣṭam āśnāt
tasyā aṃśaś ca bhagaś cājāyetām
sāparam apacat
saikṣata
uñśiṣṭaṃ me 'śnatyā dvau dvau jāyete
ito nūnaṃ me śreyaḥ syād yat purastād aśnīyām iti
sā purastād aśitvopāharat
tā antar eva garbhaḥ santā avadatām
āvam idaṃ bhaviṣyāvo yad ādityā iti
tayor ādityā nirhantāram aicchan
tā aṃśaś ca bhagaś ca nirahatām
tasmād etau yajñe na yajante
aṃśaprāso 'ṃśasya bhāgadheyam
janaṃ bhago 'gacchat
tasmād āhuḥ
jano gantavyaḥ
tatra bhagena saṃgacchatā iti
sa vā indra ūrdhva eva prāṇam anūdaśrayata
mṛtam itaram āṇḍam avāpadyata
sa vāva mārtāṇḍo yasyeme manuṣyāḥ prajā
sā vā aditir ādityān upādhāvat
astv eva ma idam
mā ma idaṃ moghe parāpaptad iti
te 'bruvann athaiṣo 'smākam eva bravātai na no 'timanyātā iti
sa vāva vivasvān ādityo yasya manuś ca vaivasvato yamaś ca manur evāsmiṃl loke yamo 'muṣmin
ete vai devayānān patho gopāyanti yad ādityāḥ
ta iyakṣamāṇaṃ pratinudante
yo vā etebhyo 'procyāgnim ādhatte tam ete svargāl lokāt pratinudante
uñśiṣṭabhāgā vā ādityāḥ
yad uñśiṣṭe vivartayitvā samidha ādadhāti tad ādityebhyo 'gnyādheyaṃ prāha
nainaṃ svargāl lokāt pratinudante
saṃvatsaram utsṛjetāgnim ādhāsyamānaḥ
nāsyāgniṃ gṛhāddhareyuḥ
nānyatā āhareyuḥ
saṃvatsare vṛddhā garbhāḥ prajāyante
prajātam enaṃ vṛddham ādhatte
dvādaśa rātrīr utsṛjeta
dvādaśa vai rātrayaḥ saṃvatsarasya pratimā
saṃvatsare vṛddhā garbhāḥ prajāyante
prajātam enaṃ vṛddham ādhatte
tisra utsṛjeta
trayo vā ime lokāḥ
imān eva lokān āpnoti
ekām utsṛjeta
eko vai prajāpatiḥ
prajāpatim evāpnoti
purūravā vā aiḍa urvaśīm avindata devīm
tasyā āyur ajāyata
sa devānt svargaṃ lokaṃ yatto 'nūdait
te 'bruvaṃs tad vayaṃ devā imaḥ kvāyaṃ manuṣyo gamiṣyatīti
so 'bravīd bahavo vai me samānās te mā vakṣyanti kim ayaṃ devyāḥ putro devebhyo mātur bhrātrebhyā āhārṣīd astv eva me kiṃcid iti
tasmā agnir yajñiyāṃ tanvaṃ prāyacchat
tām utsaṅge 'vadhāyāharat
tām ukhāyām avādadhāt
so 'śvattha āroho 'bhavat
yokhā sā śamī
tasmād etau yajñāvacarau
puṇyajanmānau hi
agnir vai varuṇaṃ brahmacaryam āgacchat pravasantam
tasya jāyāṃ samabhavat
taṃ purastād āyantaṃ pratikṣāya pratyaṅ niradravat
so 'vet sarvaṃ vā indriyaṃ nṛmṇaṃ reto nirlupya haratīti
tad anuparāhāya niralumpat
yad retā āsīt so 'śvattha āroho 'bhavat
yad ulbaṃ sā śamī
tasmād etau yajñāvacarau
puṇyajanmānau hi
prajāpatiḥ prajāḥ sṛṣṭvā riricāno 'manyata
so 'śvo bhūtvā saṃvatsaraṃ nyaṅ bhūmyāṃ śiraḥ pratinidhāyātiṣṭhat
tasyāśvattho mūrdhna udabhinat
tad aśvatthasyāśvatthatvam
tasmād eṣa yajñāvacaraḥ
prājāpatyo hi
manur vai prajākāmo 'gnim ādhāsyamāno devatāyai devatāyā ajuhot
tato mitrāvaruṇayor āhutyāḥ prapharvy udatiṣṭhat
tasyā ghṛtaṃ pador akṣarat
sā mitrāvaruṇā ait
tā abrūtām āhutyā vai tvam āvayor ajaniṣṭhā manos tvai tvam asi taṃ parehīti
sā manum ait
so 'bravīd asurā vā ime puṇyamanyā agnim ādadhate tān parehīti
sā parait
te 'mum agrā ādadhatāthemam athemaṃ
sā punar ait
tām apṛcchat kim abhyagann iti
sābravīd amum evāgrā ādhiṣatāthemam athemam iti
so 'bravīt sakṛd vāvāsurāḥ śriyo 'ntam aguḥ parā tu bhaviṣyantīti
so 'bravīd devā vā ime puṇyamanyā agnim ādadhate tān parehīti
sā parait
ta imam agrā ādadhatāthāmum athemam
sā punar ait
tām apṛcchat kim abhyagann iti
sābravīd imam evāgrā ādhiṣatāthāmum athemam iti
so 'bravīt sakṛd vāva devāḥ sarveṇa sākaṃ svargaṃ lokaṃ samārukṣann itaḥpradānāt tu yajñam upajīviṣyantīti
yaḥ sarvavedasaṃ dāsyant syāt sa imam agrā ādadhītāthāmum athemaṃ
tad yathaiva devāḥ sarveṇa sākaṃ svargaṃ lokaṃ samārohann evam eva yajamānaḥ sarveṇa sākaṃ svargaṃ lokaṃ samārohati ya evaṃ vidvān agnim ādhatte
so 'bravīd ṛṣayo vā ime puṇyamanyā agnim ādadhate tān parehīti
sā parait
ta imam agrā ādadhatāthemam athāmuṃ
sā punar ait
tām apṛcchat kim abhyagann iti
sābravīd imam evāgrā ādhiṣatāthemam athāmum iti
so 'bravīd ahaṃ vāvāgnyādheyaṃ vidāṃcakāra sarveṣu vā eṣu lokeṣv ṛṣayaḥ pratyaṣṭhur iti
prati prajayā ca paśubhiś ca tiṣṭhati ya evaṃ vidvān agnim ādhatte
yad amum ādhāyemam ādadhyād apa tad ādadhyāt
yad vāvemam ādhāyāmum ādadhyād apa tad ādadhyāt
tad imam evādhāyāthemam athāmuṃ
tathā samṛddhā ādhīyate
prācīnapravaṇa ādheyaḥ
tathā samṛddhā ādhīyate
prācīnaṃ madhyamād vaṃśād ādheyaḥ
tathā samṛddhā ādhīyate
yā vai sā prapharvy āsīt sā gaur abhavat
seḍā sā mānavī ghṛtapadī maitrāvaruṇī
yat tvā kruddhaḥ parovapa manyunā sumanastara
sukalpam agne tat tava punas tvoddīpayāmasi
yat te manyuparoptasya pṛthivīm anudadhvase
ādityā viśve tad devā vasavaḥ punar ābharan
yat te bhāmena vicakarānīśāno hṛdas pari
punas tad indraś cāgniś ca vasavaḥ samacīkﾱpan
punas tvādityā rudrā vasavaḥ samindhatāṃ punar brahmāṇo vasudhīte agne
ghṛtena tvaṃ tanvaṃ vardhayasva rāyaspoṣā yajamānaṃ sacantām
trayastriṃśat tantavo yaṃ vitanvata imaṃ ca yajñaṃ sudhayā dadante
tebhiś chidram apidadhmo yad atra svāhā yajño apyetu devān
mano jyotir juṣatām ājyasya vicchinnaṃ yajñaṃ sam imaṃ dadhātu
imaṃ yajñaṃ saptatantuṃ tataṃ nā ā devā yantu sumanasyamānāḥ
bṛhaspatir no haviṣā ghṛtena vicchinnaṃ yajñaṃ sam imaṃ dadhātu
yā iṣṭā uṣaso yāś ca yājyās tāḥ saṃdadhāmi manasā ghṛtena
agne 'bhyāvartinn abhi māvartasvāyuṣā varcasā prajayā dhanena sanyā medhayā rayyā poṣeṇa
agne aṅgiraḥ śataṃ te santv āvṛtaḥ sahasraṃ ta upāvṛtaḥ
athā poṣasya poṣeṇa punar no naṣṭam ākṛdhi punar no rayim ākṛdhi
punar ūrjā nivartasva punar agna iṣāyuṣā
punar naḥ pāhy aṃhasaḥ
saha rayyā nivartasvāgne pinvasva dhārayā
viśvapsnyā viśvatas pari
salilaḥ saligaḥ sagaras te na ādityā haviṣo juṣāṇā vyantu svāhā ketaḥ suketaḥ saketas te na ādityā haviṣo juṣāṇā vyantu svāhā devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāhā
agner vai bhāgaḥ punarādheyam
etaṃ vai bhāgaṃ prepsan vyardhayati
yady ādadhāno manyeta vi syā ṛdhyatā ity utsādya punar ādadhīta
yam eva bhāgaṃ prepsan vyardhayati taṃ prāpyārdhayaty eva
sarvam evāgneyaṃ kriyate
yat kiṃca sarvam evāgnaye bhāgaṃ pradāya sarvām ṛddhim ṛdhnoti
na saṃbhārāḥ saṃbhṛtyā na yajuḥ kartavā ity āhuḥ
saṃbhṛtasaṃbhāro hy eṣa kṛtayajuḥ
tad āhuḥ saṃbhṛtyā eva saṃbhārāḥ kāryaṃ yajur iti
punarutsyūtaṃ vāso deyaṃ punarṇavo rathaḥ punarutsṛṣṭo 'naḍvān
etāni vai punarādheyasya rūpāṇi
rūpāṇy evāsyāptvāvarunddhe
agnir vā utsīdann apa oṣadhīr abhyutsīdati
darbhā vā āpā oṣadhayaḥ
yad darbhā upolapā bhavanty adbhya evainam oṣadhībhyo 'dhy āptvāvarunddhe
devā asurair vijayam upayanto 'gnau priyās tanvaḥ saṃnyadadhata
yan no jayeyur imā abhyupadhāvema yady u jayememā abhyupāvartemahīti
tā devā jitvānvaicchan
sarveṣāṃ naḥ saheti
so 'gnir abravīd ya eva māṃ maddevatya ādadhātai sa etābhis tanūbhiḥ saṃbhavād iti
taṃ devā ādadhata
ta etābhis tanūbhiḥ samabhavan
paśavo vai devānāṃ priyās tanvaḥ
paśubhir eva samabhavan
tad ya evaṃ vidvān punarādheyam ādhatta etābhir evāgnes tanūbhiḥ sambhavati
paśavo vai devānāṃ priyās tanvaḥ
paśubhir eva sambhavati
manuḥ puṣṭikāmā ādhatta
sa imān poṣān apuṣyat
tena ṛddhaṃ
tvaṣṭā paśukāmā ādhatta
ta ime tvāṣṭrāḥ paśavaḥ prājāyanta
tena ṛddhaṃ
prajāpatiḥ prajākāmā ādhatta
tā imāḥ prajāḥ prājāpatyāḥ prājāyanta
tena ṛddhaṃ
yo vai tam agrā ādhatta sa tena vasunā samabhavat
tat punarvasoḥ punarvasutvaṃ
tasmāt punarvasā ādheyaḥ
punar hi sa tena vasunā samabhavat
yo vai tam ādhattārdhnot sa
tasmād anurādhāsv ādheya ṛddhyai
ṛdhnoty evātho mithunatvāya
agnir vā utsīdant saṃvatsaram abhyutsīdati
saptadaśa sāmidhenīḥ kāryāḥ
pañca ṛtavaḥ
dvādaśa māsāḥ
eṣa saṃvatsaraḥ
saṃvatsarād evainam adhy āptvāvarunddhe
tad āhuḥ pañcadaśa sāmidhenīḥ kāryā na saptadaśeti
etad vai saṃvatsarasya saṃkramaṇatamam
etenāśiṣṭam āpyate
pañcadaśa sāmidhenīḥ
pañcadaśārdhamāsasya rātrayaḥ
tābhir eva tā āpyante
yāvanti vai sāmidhenīnām akṣarāṇi tāvanti saṃvatsarasyāhāni
tair eva tāny āpyante
agnir vā utsīdant saṃvatsaram abhyutsīdati
ṣaḍ vā ṛtavaḥ saṃvatsaraḥ
tasmāt ṣaḍ vibhaktayaḥ
saṃvatsaro vā agnir vaiśvānaraḥ
yat ṣaḍ vibhaktayaḥ saṃvatsarād evainam adhy āptvāvarunddhe
atha yad agnir bahudhā vihriyata imān poṣān pupoṣa
tasmād agnir etāvatīr vibhaktīr ānaśe nānyā devatā
atha yad dvyakṣarāḥ satīś caturakṣarāḥ kriyante
ācaturaṃ hi paśavo dvandvaṃ mithunāḥ
ṛtavo vai prayājāḥ
annam ṛtavaḥ
yat prayājān antariyād annam antariyāt
yajñamukhaṃ vai prayājāḥ
yat prayājān antariyād yajñamukham antariyāt
tad yasyertset tasyopariṣṭāt prayājānāṃ vibhaktīḥ kuryāt
vīryaṃ vai prayājāḥ
vīryaṃ vibhaktayaḥ
vīryād evādhi vaṣaṭkaroti
tājag ṛddhim abhikrāmati
nānāgneyaṃ kriyate
atha kasmāt saha vibhaktayaḥ prayājair iti
saṃvatsaraṃ vai prayājāḥ parījyante
kasmād āgneyaṃ kriyate
tasmān nānāgneyam
punar ūrjā nivartasva punar agna iṣāyuṣā
punar naḥ pāhy aṃhasaḥ
iti purastāt prayājānāṃ juhuyāt
saha rayyā nivartasvāgne pinvasva dhārayā
viśvapanyā viśvatas pari
ity upariṣṭād anuyājānāṃ juhuyāt
ūrjā vā eṣa paśubhir utsīdant sahotsīdati
punar ūrjā nivartasveti tad ūrjam eva paśūn punar avarunddhe
atho tān eva bhāginaḥ karoti
atho ubhayata eṣa yajñasyāśiṣa ṛdhnoti
nānāgneyaṃ kriyate
atha kasmād ājyabhāgā ijyete iti cakṣuṣī vā ete yajñasya yad ājyabhāgau
yad ājyabhāgā antariyāc cakṣuṣī yajñasyāntariyāt
agnā āyūṃṣi pavasā iti somasya loke kuryāt
yad āgneyī tenāgneyī
yat pāvamānī tena saumī
nānāgneyaṃ kriyate
na somam antaryanti
agnir mūrdhā divaḥ kakud iti prajākāmo vā paśukāmo vā somasya loke kuryāt
yan mithunā tena prajananavatī
yad retasvatī tena saumī
yajñena vā eṣa vyṛdhyate yo 'gnim utsādayate
pāṅkto yajñaḥ
yat pañcakapālo yajñam eva punar ālabhate
aṣṭākapālaḥ kāryaḥ
gāyatro hy agnir gāyatrachandāḥ
āgneyaṃ vā etat kriyate yat punarādheyam
tasmād aṣṭākapālaḥ
tan na sūrkṣyam
pañcakapāla eva kāryaḥ
pañcamād vā adhy ṛtoḥ ṣaṣṭha ṛtur abhavat
samānam etad yat pañcamaś ca ṛtuḥ ṣaṣṭhaś ca
yat pañcakapālaḥ saṃvatsarād evainam adhy āptvāvarunddhe
prajananaṃ vā ṛtavaḥ
agniḥ prajanayitā
yat pañcakapālaḥ prajananād evainaṃ prajanayitā prajanayati
vīrahā vā eṣa devānāṃ yo 'gnim utsādayate
śatadāyo vīraḥ
yad etāḥ śatākṣarāḥ paṅktayo bhavanti vīraṃ vāvaitad devānām avadayate
anyasmai vai kam ādheyam anyasmai punarādheyam
na vai tad ādheyena spṛṇoti yasmai kaṃ punarādheyam
punarādheyena vāva tat spṛṇoti
jarā vai devahitam āyuḥ
etāvatīr hi samā eti
yad etāḥ śatākṣarāḥ paṅktayo bhavanti yāvad evāyur vīryaṃ tad āpnoti
tat spṛṇoti
tad avarunddhe
āyuṣā vā eṣa vīryeṇa vyṛdhyate yo 'gnim utsādayate
āyur vīryaṃ hiraṇyam
yaddhiraṇyaṃ dadāty āyuṣaivainaṃ vīryeṇa samardhayati
śatamānaṃ bhavati
śatāyur vai puruṣaḥ śatavīryaḥ
āyur eva vīryam āpnoti
ādityā vā ita uttamāḥ svargaṃ lokam āyan
te vyatṛṣyan
itaḥpradānāddhi devā yajñam upajīvanti
te vā etaṃ punar ādadhata
ta ārdhnuvan
ādityā vā asmiṃlloka ṛddhā ādityā amuṣmin
paśavo 'sminn ṛtavo 'muṣmin
tad ya evaṃ vidvān punarādheyam ādhatta ubhayor eva lokayor ṛdhnoty asmiṃś cāmuṣmiṃś ca
salilaḥ saligaḥ sagaras te na ādityā haviṣo juṣāṇā vyantu svāhā
ketaḥ suketaḥ saketas te na ādityā haviṣo juṣāṇā vyantu svāhā
devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāhety etair vai te taṃ punar ādadhata
ta ārdhnuvan
tad yad etaiḥ punar ādhatte 'tha ṛdhnoti
ādityā hi punarādheyam
prajāpatiḥ prajā asṛjata
sa vā agnim evāgre mūrdhato 'sṛjata
sa yato 'gnim asṛjata tat paryamārṭ
tato lohitam avāharat
tan nyamārṭ
tata udumbaraḥ samabhavat
tasmād udumbaraḥ prājāpatyaḥ
tasmāllohitaṃ phalaṃ pacyate
so 'smāt sṛṣṭaḥ parāṅ aid bhāgadheyam icchamānaḥ
sa tad eva nāvindat prajāpatir yad ahoṣyat
sa svaṃ cakṣur ādāyājuhot
agnir jyotir jyotir agniḥ svāhā
iti tad vā adaś cakṣur manyante yad asā ādityaḥ
amuṃ vā etad asmin juhvato manyante
satyaṃ vai cakṣuḥ
satyenāgnihotraṃ juhoti ya evaṃ vidvān juhoti
bhaviṣṇuḥ satyaṃ bhavati ya evaṃ veda
kasmai kam agnihotraṃ hūyatā iti brahmavādino vadanti
agnaye vā etad dhṛtyai guptyai hūyate
yat sāyaṃ juhoti rātryai tena dādhāra
yat prātar ahne tena
agnau sarvān yajñānt saṃsthāpayanti
atha kasmād etad evāgnihotram ucyatā iti brahmavādino vadanti
hotrā vai devebhyo 'pākrāmann agnihotre bhāgadheyam icchamānāḥ
yat agnihotram ity āha tena hotrā ābhajati
tenainā bhāginīḥ karoti
eṣā vā agre 'gnā āhutir ahūyata
tad agnihotrasyāgnihotratvam
so 'smāt sṛṣṭaḥ parāṅ aid bhāgadheyam icchamānaḥ
sa tad eva nāvindat prajāpatir yad ahoṣyat
taṃ svā vāg abhyavadaj juhudhīti
sa ita evonmṛjyājuhot svāhā
iti svā hy enaṃ vāg abhyavadat
tat svāhākārasya janma
tasmād agnihotre svāhākāraḥ
tasmāllalāṭe ca pāṇau ca loma nāsti
ato hi sa tad ādāyājuhot
tasmād yasya dakṣiṇataḥ keśā unmṛṣṭās tam āhur jyeṣṭhalakṣmīti
prajāpatir hy etad agre jyeṣṭha udamṛṣṭa
anena saṃmitā sruk kāryā
anena vā agre 'gnā āhutir ahūyata
tasyāḥ āhutyāḥ puruṣaḥ asṛjyata
dvitīyām ajuhot
tato 'śvo 'sṛjyata
tasmād aśva ubhayādan
anantarhito hi puruṣād asṛjyata
tasmād enaṃ pratyañcaṃ tiṣṭhantaṃ manyante aśvo nū puruṣā iti
tṛtīyām ajuhot
tato gaur asṛjyata
caturthīm ajuhot
tatas aviḥ asṛjyata
pañcamīm ajuhot
tato 'jāsṛjyata
ṣaṣṭhīm ajuhot
tatas yavaḥ asṛjyata
saptamīm ajuhot
tato vrīhir asṛjyata
ete sapta grāmyāḥ paśavo 'sṛjyanta
tān evāvarunddhe ya evaṃ vidvān agnihotraṃ juhoti
aṣṭamīm ajuhot
tato vasanto 'sṛjyata
navamīm ajuhot
tato grīṣmo 'sṛjyata
daśamīm ajuhot
tato varṣā asṛjyanta
ekādaśīm ajuhot
tataḥ śarad asṛjyata
dvādaśīm ajuhot
tato hemanto 'sṛjyata
udyatā trayodaśy āhutir āsīt
atha śiśiram asṛjyata
tasmād etad ṛtūnām aśāntaṃ krūram
ahutāddhi samabhavat
ahutād asṛjyata
tad āhur brahmavādina ṛtavaḥ pūrve 'sṛjyantā3 paśavā3 iti
uta ṛtava uta paśavā iti brūyāt
ubhaye hy ete sahāsṛjyanta
sa vā enam ita eva punaḥ prāviśat
etad vā agnidhānaṃ hastasya yat pāṇiḥ
tasmād ato hastasyāgnir natamāṃ vidahati
yaddhanyamāno hastau pratiprasārayati agnau vā etan nyañcanam icchate
agniṃ vai paśavaḥ praviśanty agniḥ paśūn
pra ha vā enaṃ paśavo viśanti pra sa paśūn ya evaṃ veda
etaddha sma vā āha nārado yatra gāṃ śayānāṃ nirjānāti mṛtām enām avidvān manyatā iti
agniṃ hy evaite praviśanty agnir etān
tasmāt sarvān ṛtūn paśavo 'gnim abhisarpanti
na hy eta ṛte 'gneḥ
yajjātaḥ paśūn avindata taj jātavedaso jātavedastvam
tām apsu prāsiñcat
sāpo 'nvadahat
tā agnaye vajro 'bhavan
tasmāddhavīṃṣi prokṣatāgnir abhi na prokṣyaḥ
yad abhiprokṣeddhatena yajñena yajeta
tāṃ vai prajāpatir anvaicchat
tām apsvanvavindat
tām oṣadhīṣu nyamārṭ
tasmād oṣadhayo 'nabhyaktā rebhante
oṣadhībhyaḥ paśavaḥ
paśubhyo manuṣyāḥ
anabhyakto ha rebhate ya evaṃ veda
tad yo vasantāśiśire kakṣaḥ sa upādheyaḥ
etad vai tad agneḥ priyaṃ dhāma
eṣā vāva sāhutiḥ śrāyati
agner evaitayā priyaṃ dhāmopaiti
atho paśumān bhavati
atho ātmānam evaitayā yajamānaḥ punīte
saha vā etā āstām agniś ca sūryaś ca samāne yonā ayasi lohite
sa āditya ūrdhva udadravat
tasya retaḥ parāpatat
tad agnir yoninopāgṛhṇāt
tad enaṃ vyadahat
tasmād ayo 'trapu pratidhuk kṣīraṃ vidahati
tasmād etajjuhvati
paśūnāṃ vā etat payo yad vrīhiyavau
tasmād etajjuhvati
nātiśṛtaṃ kāryam
retaḥ śoṣayet
yad viṣyandetonmāduko 'sya prajāyām ājāyeta
amuṣya vā etad ādityasya reto hūyate
amedhyam aśṛtam
samudantaṃ hotavyam
taddhi śṛtaṃ medhyaṃ mithunaṃ prajaniṣṇu
sthālyā duhati
anayā vā etad upasīdanti
nahīmām ito netaḥ skandaty askannatvāya
āryakṛtī bhavaty ūrdhvakapālā sadevatvāya
sā hi sadevā
āsuryaṃ vā etat pātraṃ yat kulālakṛtaṃ cakravṛttam
yatra skandet tad apo ninayet
āpo vai śāntiḥ
āpo niṣkṛtiḥ
āpo bheṣajāḥ
yatra vā etā asyā upayanti tat praśastatarā oṣadhayo jāyante baṃhīyasīḥ
yadi duhyamānāvabhindyād anyayā sthālyā nirṇijya dohyā
yajño hi yajñasya prāyaścittiḥ
yady adhiśritaṃ skanded yady udvāsyamānaṃ yady udvāsitaṃ yady unnīyamānaṃ yady unnītaṃ yadi puraḥ parāhṛtaṃ homāya punar avanīyānyābhiduhyā
yajño hi yajñasya prāyaścittiḥ
vāruṇīm ṛcam anūcya vāruṇyā hotavyam
varuṇo vā etad yajñasya gṛhṇāti yad ārchati
niṣkṛtir evaiṣā prāyaścittiḥ
apratiṣekyaṃ syāt tejaskāmasya brahmavarcasakāmasya
atho tustūrṣamāṇasya
atho yaḥ kāmayeta vīro mā ājāyeteti
apratiṣikto vai gharmas tejo brahmavarcasam
tejasvī brahmavarcasī bhavati
stṛṇute yaṃ tustūrṣate
ā hāsya vīro jāyate
ājyena hotavyaṃ yasyāpratiṣekyaṃ syāt
etad vā apratiṣiktam
na tu skannasya prāyaścittir asti
atho na paśumān iva bhavati
paśūnāṃ vā etat payaḥ pravṛjyate
śucaṃ paśuṣu dadhāti
tejo 'śāntaṃ paśūn nirdahati
tasmāt pratiṣekyam eva syāt
yad adbhiḥ pratiṣiñceddharo vinayet
gāṃdohasaṃnejanena pratiṣicyam
taddhi nāpo na payaḥ
tad āhuḥ skandati vā etat
yarhi vā etad dohanāt paryākriyate tarhi skannam
antarhitā hy asyā vanaspataya iti tad adbhir eva pratiṣicyam
stokenaikena na haro vinayati
śucaṃ paśūnāṃ śamayati
paśavo vai tejo brahmavarcasam
mithunaṃ vā āpaś ca payaś ca
mithunāt khalu vai prajāḥ paśavaḥ prajāyante
tan mithunam
tasmād eva mithunād yajamānaḥ prajayā ca paśubhiś ca prajāyate
odanena hotavyaṃ yasya pratiṣekyaṃ syāt
eṣa hi pratiṣiktaḥ śānto medhyo mithunaḥ prajaniṣṇuḥ
prajāpatiḥ prajā asṛjata
tā vai tapasaivāsṛjata
sa vai sa vācam evāyacchat
tapo vā eṣa upaiti yo vācaṃ yacchati
sṛṣṭiḥ prajānām agnihotram
ubhayata eva prajāḥ sṛjata itaś cāmutaś ca
nimrukte sūrye vāg yantavyātho duhyamānāyām atho adhiśritaḥ
unnīyamāna eva yantavyāḥ
tad avakﾱptatamam
udbhavaḥ sthety avekṣeta
ud ahaṃ prajayā paśubhir bhūyāsam iti prajāyāḥ paśūnāṃ sṛṣṭyai
atho abhy evainad ghārayati medhyatvāya
agnihotre vai daṃpatī vyabhicarete
pūrvo yajamānasya loko 'paraḥ patnyāḥ
yat prācīnam udvāsayed yajamānaḥ pramīyeta
yat pratīcīnaṃ patnī
kaṃ gharmam abhyudavīvasā iti brahmavādino vadanti
udīcīnam evodvāsyam
agrahaṇau saṃjīryataḥ
sarvam āyur itaḥ
nārtiṃ nītaḥ
catur unnayati
catuṣpadas tena paśūn avarunddhe
dvir juhoti
dvipadas tena
yaṃ kāmayetānujyeṣṭhaṃ prajayā ṛdhnuyād iti tasya pūrṇam agrā unnayed atha kanīyo 'tha kanīyaḥ
anujyeṣṭhaṃ prajayā ṛdhnoti
tad āhuḥ kanīyāṃsaṃ vā eṣa yajñakratum upaiti kanīyasīṃ prajāṃ kanīyasaḥ paśūn kanīyo 'nnādyam
pāpīyān bhavati
saṃmitam ivāgrā unnayed atha bhūyo 'tha bhūyaḥ pūrṇam uttamam
yajñasyābhikrāntyai
tad āhur jyāyāṃsaṃ vā eṣa yajñakratum upaiti bhūyasīṃ prajāṃ bhūyasaḥ paśūn bhūyo 'nnādyaṃ vasīyān bhavaty ardhuko 'sya putraḥ kaniṣṭho bhavatīti
yadi kāmayeta sarve sadṛśāḥ syur iti sarvānt samāvad unnayet
sarve ha sadṛśā bhavanti
na paścād upasādayet
apakrāntiḥ sā yajñasya
yatraivonnayet tat sādayet
prataraṃ vā yajñasyābhikrāntyai
anudhyāyinaṃ vā etad aparaṃ karoti yad aparasmiṃs tapanti pūrvasmin juhvati
samayāgniṃ haranti
tenaivainaṃ prīṇāti
atho agnihotrasya vā etat pavitram
apupod evainat
aparasmād vai pūrvaṃ sṛṣṭaṃ tam etāvaty aramayan
tasmāt puro 'nudrutya juhoti
āyur me yaccheti sādayati
āyur evāsmin yacchati
varco me yaccheti sādayati
varca evāsmin yacchati
oṣadhīr vā imā rudrā viṣeṇāñjan
tāḥ paśavo nāliśanta
te devāḥ prajāpatim evopādhāvan
sa prajāpatir abravīd vāryaṃ vṛṇai bhāgo me 'stv iti
vṛṇīṣvety abruvan
so 'bravīn maddevatyaiva samidasad iti
tasmāt prājāpatyā samit
deveṣu hy asyaiṣā vāryavṛtā
dve samidhau kārye
dve hy āhutī
ekaiva kāryā
eko hi prajāpatiḥ
ekadhā khalu vai samiddhaḥ
uta bahvīr āhutayo hūyante
tā agninānvavākarot
tā asvadayat
tāḥ punarṇavā ajāyanta
etarhi khalu vā agnihotriṇe darśapūrṇamāsine sarvā oṣadhayaḥ svadante
yat samidham ādadhāti sarvā evāsmā oṣadhīḥ svadayāmakaḥ
bhūr bhuvaḥ svar iti purastāddhotor vadet
etad vai brahmaitat satyam
etad ṛtam
na vā etasmād ṛte yajño 'sti
tasmād evaṃ vaditavyam
agnir jyotir jyotir agniḥ svāheti garbhiṇyā vācā garbhaṃ dadhāti
mithunayā vācā mithunaṃ prajanayati
yad vācā ca juhoti yajuṣā ca tan mithunam
yat tūṣṇīṃ ca juhoti manasā ca tan mithunam
sthāṇur vai pūrvāhutiḥ
atihāya pūrvām āhutim uttarā hotavyā
sthāṇum eva chambaṭkaroti
uttarāhutir bhūyo hotavyā yajñasyābhikrāntyai
paśūn eva pūrvayāhutyā spṛṇoti brahmavarcasam uttarayā
āgneyī sāyamāhutiḥ
tayā retaḥ siñcati
tad retaḥ siktaṃ rātryai garbhaṃ dadhāti
tat sauryā prātaḥ prajanayāmakaḥ
iyaṃ hotavyātha parātha punar avastāt prātar
avastāddhi prajānāṃ prajātiḥ
prajananaṃ hi saurī
tan na sūrkṣyaṃ
parāparaiva hotavyā yajñasyābhikrāntyai
udaṅṅ uddiśati
anābho mṛḍa dhūrte namas te astu rudra mṛḍety etā vai rudrasya tanvaḥ krūrā etāni nāmāni
etābhir vā eṣa paśūñ śamāyate
tā evāsya bhāgadheyena śamayati
avācīnaṃ sāyam avamārṣṭi
tasmāt sāyam avācī pruṣvaiti
ūrdhvaṃ divonmārṣṭi
tasmād ūrdhvā divaiti
parācīnam iva vā etad yad agnihotram
yat purastād yājuṣaṃ vadati dhṛtyā anirmārgāya
yo vā agnihotrasya vaiśvadevaṃ vedāghātuka enaṃ paśupatir bhavaty aghātuko 'sya paśupatiḥ paśūn
prāṅ āsīno juhoti
devāṃs tena prīṇāti
hutvocchiṃṣati
paśūn eva yajamānāyocchiṃṣati
udaṅṅ uddiśati
rudraṃ tena niravadayate
dakṣiṇato nimārṣṭi
oṣadhīś ca tena pitṝṃś ca prīṇāti
prāśnāti
manuṣyāṃs tena prīṇāti
aṅgulyā prāśnāty adattvāya
na dato gamayet
yad dato gamayet sarpā enaṃ ghātukāḥ syuḥ
sarpān eva śamayaty ahiṃsāyai
pūṣāsīti yajur vadet
paśavo vai pūṣā
paśūn evāvarunddhe
aśānto vā eṣo 'prītaḥ
puruṣamedhaṃ vā eṣa pratīkṣate yajamānam eva havyam
yad agnihotrahavaṇīṃ niṣṭapaty aśāntas tena
agnihotrahavaṇīṃ pratapya hasto 'vadheyaḥ
hasto vā pratapyāgnihotrahavaṇyām avadheyaḥ
tenaivainaṃ śamayati
tena prīṇāti
śānta enaṃ prīto na hinasti
itthaṃ paryāvartate
evaṃ hi yajñaḥ paryāvartate
atho amuṣya vā etad ādityasyāvṛtam anu paryāvartate
hotavyaṃ gārhapatyā3n na hotavyā3m iti mīmāṃsante
anudhyāyī vā eṣa rūkṣaḥ
hotavyam eva
agne gṛhapate pariṣadya juṣasva svāheti juhuyāt
tenaivainaṃ śamayati
tena prīṇāti
atho tenaivainam ananudhyāyinam arūkṣaṃ karoti
atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati
tena prīṇāti
atho tenaivainam ananudhyāyinam arūkṣaṃ karoti
atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati
tena prīṇāti
atho tenaivainam ananudhyāyinam arūkṣaṃ karoti
atha yad evāsya gṛha upahriyate yad enam agnim abhitā āsīnā yācanti tenaivainaṃ śamayati
tena prīṇāti
atho tenaivainam ananudhyāyinam arūkṣaṃ karoti
dve duhanty agnihotrāya
jyāyān vā ekasyā dugdhād agnihotriṇo lokaḥ
yad dve duhanti jyāyāṃsaṃ vā etal lokaṃ yajamāno 'bhijayati
manuś ca vā idaṃ manāyī ca mithunena prājanayatām
yat sthālyā ca dohanena ca duhanti mithunād eva prajāyate
sajūr jātavedo divā pṛthivyā juṣāṇo asya haviṣo vīhi svāheti juhuyāt
eṣā vā asya jātavedasyā tanūḥ krūrā
etayā vā eṣa paśūñ śamāyate
tām evāsya bhāgadheyena śamayati
yadi tad ati śamāyeta agne duḥśīrtatano juṣasva svāheti juhuyāt
eṣā vā asya śṛṇatī tanūḥ krūrā
etayā vā eṣa paśūñ śamāyate
tām evāsya bhāgadheyena śamayati
yadi tad ati śamāyeta dvādaśa rātrīḥ sāyaṃ sāyaṃ juhuyāt
dvādaśa vai rātrayaḥ saṃvatsarasya pratimā
saṃvatsaro vā agnir vaiśvānaraḥ
tam āhitāgnayo darśapūrṇamāsina indhate
teṣāṃ vā ṛtava eva dārūṇi
ye sthaviṣṭhā aṅgārās te māsāḥ
ye kṣodiṣṭhās te 'rdhamāsāḥ
ahorātrāṇi murmurāḥ
yat sadhūmaṃ jyotis tad vaiśvadevam
yal lohitaṃ tad vāruṇam
yat suvarṇaṃ tad bārhaspatyam
yan na lohitaṃ na suvarṇaṃ tan maitram
yad aṅgāreṣu vyavaśānteṣu lelāyad vīva bhāti tad devānām āsyam
atho amuṣya ca vā etad ādityasya tejo manyante 'gneś ca
tasmāt tarhi hotavyam
yaddhyevāsann apidadhāti taddhinoti
āvir vai nāmaiṣāhutiḥ
āvirbhūyaṃ devamanuṣyeṣu gacchati ya evaṃ veda
na samid abhihotavā apratiṣṭhitā sāhutir no yathā vīvāvasraved ayatā sā
tat tathaiva hotavyaṃ yathāgniṃ vyaveyāt
sā hi yatā
sā pratiṣṭhitā
tasmān mahān agnihotrasyedhmaḥ kāryaḥ
yo vai bahu dadivān bahv ījāno 'gnim utsādayate 'kṣit tad vai tasya
tad ījānā vai sukṛto 'muṃ lokaṃ nakṣanti
te vā ete yan nakṣatrāṇi
yad āhur jyotir avāpādi tārakāvāpādīti te vā ete 'vapadyante
āptvā sthite ta idaṃ yathālokaṃ sacante yadāmutaḥ pracyavante
atha yo bahu dadivān bahv ījāno 'gnihotraṃ juhoti darśapūrṇamāsau yajate cāturmāsyair yajate bahūni satrāṇy upaiti tasya vā etad akṣayyam aparimitam
tiro vā ījānād yajño bhavati
tad ābhyām evāgnibhyāṃ dagdhavyaḥ
svaṃ vā etad iṣṭam anvārohati
apareṇa dagdhavyā3ḥ pūrveṇā3 iti mīmāṃsante
ubhau samāhṛtyāntarā dagdhavyaḥ
tad avakﾱptatamam
gṛhṇīyān naktam agnim
asuryā vai rātriḥ
jyotiṣaiva tamas tarati
divā ha vā asmā asmiṃlloke bhavati
prāsmā asau loko bhāti ya evaṃ veda
bhūr bhuvaḥ svariti purastāddhotor vadet
ebhyo vā etal lokebhyā iṣṭakā upadadhāti svargasya lokasya samaṣṭyai
yat sāyaṃ juhoti sahasraṃ tena kāmadughā avarunddhe
yat prātaḥ sahasraṃ tena
yad asyāgnir ādhīyate sahasraṃ tena
yamarājyaṃ vā agniṣṭomenābhijayati somarājyam ukthyena sūryarājyaṃ ṣoḍaśinā svārājyam atirātreṇa
etāni vai sarvāṇīndro 'bhavat
etāni sarvāṇi bhavati ya etair yajate
sarvam etad bhavati ya evaṃ veda
haviṣmān vā ekaḥ
devayājy ekaḥ
sahasrayājy ekaḥ
yo 'gnihotraṃ juhoti sa haviṣmān
yo darśapūrṇamāsau yajate sa devayājī
yaś cāturmāsyairyajate sa sahasrayājī
agnihotre vai sarve yajñakratavaḥ
sarvān yajñakratūn avarunddhe ya evaṃ vidvān agnihotraṃ juhoti
praiyamedhā vai sarve saha brahmāviduḥ
te 'gnihotre na samarādhayan
teṣāṃ trir eko 'juhod dvir ekaḥ sakṛd ekaḥ
teṣāṃ yas trir ajuhot tam apṛcchan kasmai tvam ahauṣīr iti
so 'bravīt tredhā vā idam agnaye prajāpataye sūryāyeti
atha yo dvir ajuhot tam apṛcchan kasmai tvam ahauṣīr iti
so 'bravīd dvedhā vā idam agnaye ca prajāpataye ca sāyaṃ sūryāya ca prajāpataye ca prātar iti
atha yaḥ sakṛd ajuhot tam apṛcchan kasmai tvam ahauṣīr iti
so 'bravīd ekadhā vā idaṃ prajāpataya eveti
teṣāṃ yo dvir ajuhot sa ārdhnot
tasyetare sājātyam upāyan
ṛdhnoti ya evaṃ vidvān agnihotraṃ juhoti
upāsya samānāḥ sājātyaṃ yanti
pradoṣam agnihotraṃ hotavyaṃ
vyuṣṭāyāṃ prātaḥ vṛddhān garbhān prajanayati
tad āhuḥ parā vā etasyāgnihotraṃ patati yasya pradoṣaṃ na juhvatīti
yadi manyeta ṛtum atyanaiṣam iti bhūr bhuvaḥ svar iti purastāddhotor vadet
tenaiva sarvaṃ nāntareti
doṣā vastor namaḥ svāheti juhuyāt
ṛtum eva nātyanait
hotavyā3n na hotavyā3m iti mīmāṃsante
yasyāhutam agnihotraṃ sūryo 'bhyudiyāddhotavyam eva
agnaye vā etaddhṛtyai guptyai hūyate
prajananaṃ tu chambaṭkaroti
yadi manyeta ṛtum atyanaiṣam iti bhūr bhuvaḥ svar iti purastāddhotor vadet
tenaiva sarvaṃ nāntareti
prātar vastor namaḥ svāheti juhuyāt
ṛtum eva nātyanait
tad yathā kārudveṣiṇo juhvaty evam asya hutaṃ bhavati
yasyāgnim anuddhṛtaṃ sūryo 'bhinimroced yo brāhmaṇo bahuvit sa uddharet
sarveṇaivainaṃ brahmaṇoddharati
agnihotreṇānudravet
bhāgadheyenaivainaṃ praṇayati
atho bhāgadheyenaivainaṃ samardhayati
varo dakṣiṇā
sarvata evainaṃ digbhyo vareṇa cyāvayati
yasyobhā anugatā abhinimroced yasya vābhyudiyāt punarādheyam eva tasya prāyaścittiḥ
yathā vai patho vartanī evaṃ darśapūrṇamāsau
yathāntaraivam agnihotram
evaṃ vā agnihotriṇe darśapūrṇamāsine svargo loko 'nubhāti
upānyāni havīṃṣi vasanti
atha kasmād agnihotraṃ nopavasantīti brahmavādino vadanti
pratataṃ vā etad aparimitam asaṃsthitam
aśnāti māṃsam
upa striyam eti
tasmān nopavasanti
paśuvratena bhavitavyam
tūṣṇīm iva paśavaḥ sambhavanti
te medhyāḥ
yat tūṣṇīṃ striyam upaiti medhyataras tena bhavati
hiṃkṛtyopeyāt
evam iva hi paśava upayanti medhyatvāya
saṃsthāpyā3n na saṃsthāpyā3m iti mīmāṃsante 'gnihotram
yat saṃsthāpayet tṛṇam aktvānupraharet
sā hy agnihotrasya saṃsthitiḥ
tad āhur yadā vai jīyate yadā pramīyate yadārtim ārchaty athāgnihotraṃ saṃtiṣṭhatā iti
tan na saṃsthāpyam
manasā vā imāṃ prajāpatiḥ paryagṛhṇāt
iyaṃ vā agnihotrasya vediḥ
iyam upayāma oṣadhayaḥ
barhiḥ pruṣvāḥ prokṣaṇīḥ
diśaḥ paridhayaḥ
yat kiṃcābhyādhīyate sa idhmaḥ
yajamāno yūpaḥ
unnīyamāne stheyam
evam iva hi yūpaḥ samṛddhyai
madhyato vā eṣa yajñaḥ pratato yad agnihotram
tasmād agnihotrī darśapūrṇamāsī sarvaṃ barhiṣyaṃ dadāti
madhyato hy etad yajñasya dīyate yad agnihotre
hotavyaṃ rājanyasyāgnihotrā3n na hotavyā3m iti mīmāṃsante
āmād iva vā eṣa yad rājanyaḥ
bahu vā eṣo 'yajñiyam amedhyaṃ carati
attyanannam
jināti brāhmaṇam
tasmād rājanyasyāgnihotram ahotavyam
ṛtaṃ vai satyam agnihotram
brāhmaṇa ṛtaṃ satyam
tasmād brāhmaṇasyaiva hotavyam
atho brāhmaṇāyaivāsyāgrato gṛha āhareyuḥ
taddhutam evāsyāgnihotraṃ bhavati
atho ya ṛtam iva satyam iva caret tasya hotavyam anusaṃtatyai
yāgnihotrāyopasṛṣṭā niṣīded yasyānnaṃ nādyāt tasmai tāṃ dadyāt
avartiṃ vā eṣā yajamānasyānutsahya niṣīdati
tayaivaināṃ saha niravadayate
gṛhe tu tasya tataḥ paro nāśnīyāt
yad aśnīyād ārtim ārchet
yasyāhute 'gnihotre pūrvo 'gnir anugacched agninā ca sahāgnihotreṇa coddravet
bhāgadheyenaivainaṃ praṇayati
atho bhāgadheyenaivainaṃ samardhayati
athābhimantrayeta
ita eva prathamaṃ jajñe agnir ebhyo yonibhyo adhi jātavedāḥ
sa gāyatryā triṣṭubhā jagatyānuṣṭubhā ca devebhyo havyā vahatu prajānan
ity ete vā etasya yonayaḥ
svebhya evainaṃ yonibhyo 'dhi prajanayati
iṣe rāye ramasva sahase dyumnāyorje 'patyāya
ity etāny evāvarunddhe
atho ramayaty evainam
samrāḍ asi svarāḍ asi suṣadā sīda
iti suṣadaivainaṃ sādayati
sārasvatau tvotsau prāvatām
ity ṛksāme vai sārasvatā utsau
tābhyām evainaṃ prāvati
tābhyāṃ samardhayati
agnaye jyotiṣmate 'ṣṭākapālaṃ nirvaped vāruṇaṃ yavamayaṃ caruṃ yasyāhute 'gnihotre pūrvo 'gnir anugacchet
tamo vā etasya yajñaṃ yuvate yasyāhute 'gnihotre pūrvo 'gnir anugacchati
yad agnaye jyotiṣmate jyotiṣaivāsya yajñaṃ samardhayati
vāruṇī rātriḥ
yad vāruṇo varuṇād evāsyādhi yajñaṃ spṛṇoti
yasyāhute 'gnihotre 'paro 'gnir anugacchet tata eva prāñcam uddhṛtyānvavasāyāgnihotraṃ juhuyāt
athābhimantrayeta
bhavataṃ naḥ samanasau samokasau sacetasā arepasā iti samanasā evainau karoti yajamānasyāhiṃsāyai
etau vai tau yā āhur brahmavādinaḥ
naikaḥ kubjir dvau vyāghrau vivyāceti
agnaye 'gnimate 'ṣṭākapālaṃ nirvaped yasyāgnā agnim abhyuddhareyuḥ
devatābhyo vā eṣa samadaṃ karoti yasyāgnā agnim abhyuddharanti
yad agnaye 'gnimate devatā evāsmai bhūyasīr janayati
vasīyān bhavati
anv agnir uṣasām agram akśad anv ahāni prathamo jātavedāḥ
anu sūryasya purutrā ca raśmīn anu dyāvāpṛthivī ātatantha
ity abhimantrayeta yasyāhutam agnihotraṃ sūryo 'bhyudiyāt
anukśāyaivainat punar avarunddhe
tad āhur amuṃ vā eṣa lokaṃ samārohayati saha prajayā paśubhiś ca yajamānasya
tasmād uta bahur āhitāgnir apaśur bhavatīti
tad upastheyaḥ
ihaiva kṣemya edhi mā prahāsīr mām amum āmuṣyāyaṇam
ity asmin vāvainam etaṃ loke dādhāra saha prajayā paśubhiś ca
vasīyān bhavati
yajamāno
maitraṃ caruṃ nirvapet sauryam ekakapālaṃ yasyāhutam agnihotraṃ sūryo 'bhyudiyāt
mitro vā etasya yajñaṃ yuvate yasyāhutam agnihotraṃ sūryo 'bhyudeti
mitram ahaḥ
yan maitro mitrād evāsyādhi yajñaṃ spṛṇoti
atha yat sauryo 'munaivāsyādityena purastād yajñaṃ samardhayati
yasyāhutam agnihotraṃ sūryo 'bhyudiyād agniṃ samādhāya vācaṃ yatvā daṃpatī sarvāhṇam upāsīyātām
dvayor gavoḥ sāyam agnihotraṃ juhuyāt
ubhayam evāsmai bhāgadheyaṃ prayacchati sāyantanaṃ ca prātastanaṃ ca
yad vai puruṣasyāmayaty aśnātī3 nāśnātī3 iti vai tam āhuḥ
nāśnātīti ced āhus tad vāva so 'mṛteti
yan nāśnīto na vyāharato 'nv evainam amrātām
tapasainaṃ punar avarundhāte
agnaye vratapataye 'ṣṭākapālaṃ nirvapet
agnir vai devānāṃ vratapatiḥ
tam eva bhāgadheyenopāsarat
sa enaṃ vratam ālambhayati
yasyāgnir apakṣāyed yatraivainam anuparāgacchet tat samādhāyānvavasāyāgnihotraṃ juhuyāt
eti vā etad agniḥ
yad apakṣāyati yatraivainam anuparāgacchati tata enaṃ punar avarunddhe
agnaye pathikṛte 'ṣṭākapālaṃ nirvaped yasyāgnir apakṣāyet
bahiṣpathaṃ vā eṣa eti yasyāgnir apakṣāyati
agnir vai devānāṃ pathikṛt
tam eva bhāgadheyenopāsarat
sa enaṃ panthām apinayati
anaḍvān dakṣiṇā
sa hi panthām apivahati
agnaye śucaye 'ṣṭākapālaṃ nirvaped yasyābhyādāvyena saṃsṛjyeta
aśucitara iva vā eṣa yad abhyādāvyaḥ
yad agnaye śucaye śucim evainaṃ medhyaṃ karoti
agnaye kṣāmavate 'ṣṭākapālaṃ nirvaped yasyāhitāgneḥ sato 'gnir gṛhān dahet
agnir vā etasya kṣāmo gṛhān abhyucyati
sa dahaty evāparam
yad agnaye kṣāmavate yaivāsya kṣāmā priyā tanūs tām evāsya bhāgadheyena śamayati
adāhuko 'syāparam agnir gṛhān bhavati
yasyāgnir anugacchet tebhya evāvakṣāṇebhyo 'dhi manthitavyaḥ
tad enaṃ svād yoneḥ prajanayati
yadi na tādṛśāni vāvakṣāṇāni syur bhasmanāraṇī saṃspṛśya manthitavyaḥ
svād evainaṃ yoneḥ prajanayati
agnaye tapasvate janadvate pāvakavate 'ṣṭākapālaṃ nirvaped yasyāgnir anugacchet
na hi vā etasmā apidhīyate 'thaiṣo 'nugacchati
oṣadhayo vai pāvakāḥ
oṣadhīr evāsmai pāvakā bhāgadheyam apidadhāti prajananāya
trayastriṃśat tantavo yaṃ vitanvata imaṃ ca yajñaṃ sudhayā dadante
tebhiś chidram apidadhmo yad atra svāhā yajño apyetu devān
iti juhuyād yady ano vā ratho vāntarā viyāyāt
etāvanto vai yajñasya tantavaḥ
devatā vā etāḥ
tān vā etat samavṛkṣat
tāḥ saṃdadhāti
etaddha sma vā āhur dākṣāyaṇās tantūnt samavṛkṣad gām anvatyāvartayeti
gaur hi yajñiyā medhyā
idaṃ viṣṇur vicakramā iti padaṃ yopayati
viṣṇoḥ svid eva yajñasya vikrāntam akaḥ
apo 'nvatiṣiñcati śāntyai
raudraṃ gavi sat
vāyavyam upāvasṛṣṭam
āśvinaṃ duhyamānam
saumyaṃ dugdham
vāruṇam adhiśritam
maitraṃ śarogṛhītam
mārutaṃ bindumat
pauṣṇam udantam
sārasvataṃ viṣyaṇṇam
vaiṣṇavaṃ pratinīyamānam
svargyam udvāsitam
tvaṣṭur unnīyamānam
dhātur unnītam
vaiśvakarmaṇam udyatam
sāvitraṃ praṇīyamānam
dyāvāpṛthivīyaṃ prahriyamāṇam
aindrāgnam upasannam
prājāpatyaṃ samidhi
vaiśvadevaṃ hutam
cittiḥ sruk
cittam ājyam
vāg vediḥ
ādhītaṃ barhiḥ
keto agniḥ
vijñātam agnīt
vācaspatir hotā
mana upavaktā
prāṇo haviḥ
sāmādhvaryuḥ
indraṃ gaccha svāhā
pṛthivī hotā
dyaur adhvaryuḥ
tvaṣṭāgnīt
mitra upavaktā
vācaspate vāco vīryeṇa saṃbhṛtatamenāyakṣase
yajñapataye vāryamā svas kaḥ
vācaspatiḥ somam apāt
jajanad indram indriyāya
somaḥ somasya pibatu
śukraḥ śukrasya pibatu
śrātās ta indra somā vātāpayo havanaśrutaḥ
agnir hotā
aśvinādhvaryū
rudro agnīt
bṛhaspatir upavaktā
vācaspate hinvidhe nāman vidhema te nāma
vidhes tvam asmākaṃ nāma
vācaspatiḥ somam apāt
āsmāsu nṛmṇaṃ dhāt
somaḥ somasya pibatu
śukraḥ śukrasya pibatu
śrātās ta indra somā vātāpayo havanaśrutaḥ
mahāhavir hotā
satyahavir adhvaryuḥ
acittapājā agnīt
acittamanā upavaktā
anādhṛṣyaś cāpratidhṛṣyaś cābhigarāḥ
ayāsya udgātā
vidhenāman vidhema te nāma
vidhes tvam asmākaṃ nāma
mā devānāṃ tantuś chedi mā manuṣyāṇām
namo mātre pṛthivyai
agnir yajurbhiḥ
savitā stomaiḥ
indra ukthāmadaiḥ
bṛhaspatiś chandobhiḥ
aditir apaś ca barhiś cādityā ājyaiḥ
marutaḥ sadohavirdhānaiḥ
viṣṇur dīkṣātapobhyām
mitrāvaruṇau dhiṣṇyaiḥ
aśvinā āśirā
tvaṣṭā samidhā
pūṣā svāhākāraiḥ
vāg vāyoḥ patnī
pathyā pūṣṇaḥ
pṛthivy agneḥ
senendrasya
dhenā bṛhaspateḥ
gāyatrī vasūṇām
triṣṭub rudrāṇām
jagaty ādityānām
anuṣṭub mitrasya
virāḍ varuṇasya
paṅktir viṣṇoḥ
dīkṣā somasya
prajāpatir vā eka āsīt
so 'kāmayata yajño bhūtvā prajāḥ sṛjeyeti
sa daśahotāraṃ yajñam ātmānaṃ vyadhatta
sa cittiṃ srucam akuruta cittam ājyaṃ vācaṃ vedim ādhītaṃ barhiḥ
sa daśadhātmānaṃ vidhāya mithunaṃ kṛtvāyatanam aicchat
sa vai trivṛta eva prāṇān āyatanam acāyat
taiḥ prajā asṛjata
ūrdhvam udatṛṇat pūrvapakṣaḥ pañcadaśaḥ
tena devān asṛjata
te devā ūrdhvā āpyāyanta
ūrdhva āpyāyate ya evaṃ veda
avāṅ avātṛṇad aparapakṣaḥ pañcadaśaḥ
tenāsurān asṛjata
te 'surā avāñcaḥ prādhvaṃsanta
prāsya bhrātṛvyo dhvaṃsate ya evaṃ veda
divā devān asṛjata naktam asurān
te devāḥ śuklā abhavan kṛṣṇā asurāḥ
satyena devān asṛjatānṛtenāsurān
te devāḥ satyam abhavann anṛtam asurāḥ
dakṣiṇena hastena devān asṛjata savyenāsurān
te devā vīryavanto 'bhavan mṛddhā asurāḥ
tato devā abhavan parāsurāḥ
tad ya evaṃ veda bhavaty ātmanā
parāsya bhrātṛvyo bhavati
so 'manyata kva hoṣyāmīti
sa tad eva nāvindat prajāpatir yatrāhoṣyat
no asyānyaddhotvam āsīt prāṇāt
sa vā indram evāntar ātmanāyatanam acāyat
sa indraṃ gaccha svāhety apānat
vīryaṃ vai prāṇaḥ
vīryam indraḥ
vīrya eva vīryam ajuhot
te vai caturhotāro nyasīdant somagṛhapatayā indraṃ janayiṣyāmā iti
pṛthivī hotāsīd dyaur adhvaryus tvaṣṭāgnīn mitra upavaktā
te vā etau grahā agṛhṇata
vācaspate vāco vīryeṇa saṃbhṛtatamenāyakṣase
yajñapataye vāryam ā svas kar iti
ta ekaviṃśam āyatanam acāyan
tenendram ajanayan
ta indraṃ janayitvābruvan svar ayāmeti
te vai pañcahotāro nyasīdan varuṇagṛhapatayaḥ
agnir hotāsīd aśvinādhvaryū rudro agnīd bṛhaspatir upavaktā
yad aśvineti tena pañcahotā
te vā etau grahā agṛhṇata
vācaspate hinvidhe nāman vidhema te nāma
vidhes tvam asmākaṃ nāmeti
te triṇavam āyatanam acāyan
taṃ setuṃ kṛtvā svarāyan
tena paśūn asṛjanta
tān devatābhyo 'nayan
yamāyāśvam anayan
tasyārdham indriyasyāpākrāmat
sa etaṃ pratigraham apaśyat
devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmi
yamāya tvā mahyaṃ varuṇo dadāti
so 'mṛtatvam aśīya
mayo dātre bhūyān mayo mahyaṃ pratigrahītre
iti so 'rdham indriyasyopādhatta
ardham indriyasyopadhatte ya evaṃ vidvān aśvaṃ pratigṛhṇāti
atha yo 'vidvān pratigṛhṇāty ardham asyendriyasyāpakrāmati
rudrāya gām anayan
tasya tṛtīyamindriyasyāpākrāmat
sa etaṃ pratigraham apaśyat
rudrāya tvā mahyaṃ varuṇo dadāti
so 'mṛtatvam aśīya
mayo dātre bhūyān mayo mahyaṃ pratigrahītre
iti sa tṛtīyam indriyasyopādhatta
tṛtīyam indriyasyopadhatte ya evaṃ vidvān gāṃ pratigṛhṇāti
atha yo 'vidvān pratigṛhṇāti tṛtīyam asyendriyasyāpakrāmati
agnaye hiraṇyam anayan
tasya caturtham indriyasyāpākrāmat
sa etaṃ pratigraham apaśyat
agnaye tvā mahyaṃ varuṇo dadāti
so 'mṛtatvam aśīya
mayo dātre bhūyān mayo mahyaṃ pratigrahītre
iti sa caturtham indriyasyopādhatta
caturtham indriyasyopadhatte ya evaṃ vidvān hiraṇyaṃ pratigṛhṇāti
atha yo 'vidvān pratigṛhṇāti caturtham asyendriyasyāpakrāmati
bṛhaspataye vāso 'nayan
tasya pañcamam indriyasyāpākrāmat
sa etaṃ pratigraham apaśyat
gnās tvākṛntan
apaso 'tanvata
dhiyo 'vayan
bṛhaspataye tvā mahyaṃ varuṇo dadāti
so 'mṛtatvamaśīya
mayo dātre bhūyān mayo mahyaṃ pratigrahītre
iti sa pañcamam indriyasyopādhatta
pañcamam indriyasyopadhatte ya evaṃ vidvān vāsaḥ pratigṛhṇāti
atha yo 'vidvān pratigṛhṇāti pañcamam asyendriyasyāpakrāmati
uttānāyāṅgirasāyāprāṇad anayan
tasya ṣaṣṭhamindriyasyāpākrāmat
sa etaṃ pratigraham apaśyat
uttānāya tvāṅgirasāya mahyaṃ varuṇo dadāti
so 'mṛtatvamaśīya
mayo dātre bhūyān mayo mahyaṃ pratigrahītre
iti sa ṣaṣṭham indriyasyopādhatta
ṣaṣṭham indriyasyopadhatte ya evaṃ vidvān aprāṇat pratigṛhṇāti
atha yo 'vidvān pratigṛhṇāti ṣaṣṭham asyendriyasyāpakrāmati
ka idaṃ kasmā adāt
kāmaḥ kāmāyādāt
kāmo dātā
kāmaḥ pratigrahītā
kāmāya tvā pratigṛhṇāmi
kāmaitat te
iti samudro vai kāmaḥ
dakṣiṇā kāmaḥ
dakṣiṇayaiva dakṣiṇāṃ pratigṛhṇāti
yo vai tāṃ devatāṃ veda yāgre dakṣiṇām anayad dakṣiṇīyo ha bhavati
nayati dakṣiṇām
te vai svar yantaḥ abruvan
atas naḥ yūyam prayacchata
kena āyatanena
atra eva vetsyatha iti abruvan
te vai sapta hotāraḥ nyasīdan aryama gṛhapatayaḥ
mahāhaviḥ hotā āsīt
satyahaviḥ adhvaryuḥ
acittapājāḥ agnīdh
acittamanāḥ upavaktā
anādhṛṣyaḥ ca apratidhṛṣyaḥ ca abhigarāḥ
ayāsyaḥ udgātā
te vai etam graham agṛhṇata
vidhenāman vidhema te nāma vidheḥ tvam asmākam nāma iti
te trayastriṃśam āyatanam acāyan
tena idam samatanvan
sapta hotrā ca vai idam saṃtatam trayastriṃśena ca yat idam deva manuṣyāḥ anyaḥ anyasmai samprayacchate
prāṇaḥ vai daśahotā
cakṣuḥ caturhotā
śrotram pañcahotā
vāc ca ātmā ca saptahotā
agnihotram vai daśahotā
darśapūrṇamāsau caturhotā
cāturmāsyāni pañcahotā
saumyaḥ adhvaraḥ saptahotā
āyuṣe kam agnihotram hūyate
sarvam āyuḥ eti yaḥ evam veda
cakṣuṣe kam darśapūrṇamāsau ijyete
na cakṣuṣaḥ gṛhe yaḥ evam veda
śrotrāya kam cāturmāsyāni ijyante
na śrotrasya gṛhe yaḥ evam veda
vāce ca ātmane ca kam saumyaḥ adhvaraḥ ijyate
na vācaḥ na ātmanaḥ gṛhe yaḥ evam veda
prajāpatiḥ vai daśahotā
ekaḥ san bhūyiṣṭha bhāj vyāhṛtīnām
ekaḥ san bhūyiṣṭhaḥ bhavati yaḥ evam veda
tejase kam pūrṇamās ijyate
saumyaḥ vai brāhmaṇaḥ devatayā gāyatra chandāḥ
gāyatraḥ agniḥ
sve vāva asmai etat devate sa prasthe akaḥ
na asya anyaḥ yogakṣemasya īśe
āyuṣe kam amāvāsyā ijyate
samīva vā eṣa ābhriyate
sarvam āyur eti ya evaṃ veda
svargāya lokāya kam saumyaḥ adhvaraḥ ijyate
eti svargam lokam yaḥ evam veda
daśahotrā agnihotram unnītam abhimṛśet
daśahotrā vai devā agnihotram asṛjanta
prajātam enat sṛṣṭam ālabdha
caturhotrā darśapūrṇamāsā abhimṛśet
caturhotrā vai devā darśapūrṇamāsā asṛjanta
prajātā enau sṛṣṭā ālabdha
pañcahotrā cāturmāsyāny abhimṛśet
pañcahotrā vai devāś cāturmāsyāny asṛjanta
prajātāny enāni sṛṣṭāny ālabdha
saptahotrā saumyam adhvaram abhimṛśet
saptahotrā vai devāḥ saumyam adhvaram asṛjanta
prajātam enaṃ sṛṣṭam ālabdha
daśahotāraṃ vadet purastāt sāmidhenīnām
prajāpatir vai daśahotā
yajñamukhaṃ sāmidhenyaḥ
mithunaṃ vāvāsyaitad yajñamukhe dadhāti
caturhotāraṃ vadet purastāt prayājānām
caturhotrā vai devā indram ajanayan
indraṃ vāvāsyaitad yajñe 'jījanat
sendreṇa yajñena yajate
pañcahotāraṃ vadet purastāddhaviṣām
pañcahotrā vai devāḥ paśūn asṛjanta
parāsurān abhāvayan
paśūn eva sṛjate
parā bhrātṛvyaṃ bhāvayati
saptahotāraṃ vadet purastād anuyājānām
saptahotrā vai devāḥ svar āyan
svar evaiti
daśahotāraṃ vadet purastād bahiṣpavamānasya
prajāpatir vai daśahotā
yajñamukhaṃ bahiṣpavamānam
mithunaṃ vāvāsyaitad yajñamukhe dadhāti
caturhotāraṃ vadet purastād ājyānām
pañcahotāraṃ vadet purastān mādhyaṃdinasya pavamānasya
saptahotāraṃ vadet purastād ārbhavasya pavamānasya
saptahotrā vai devāḥ svar āyan
svar evaiti yo vai caturhotṝn anusavanaṃ tarpayitavyān veda
tṛpyati prajayā ca paśubhiś ca
ete vai caturhotāro 'nusavanaṃ tarpayitavyāḥ
yad brāhmaṇā bahuvidas tān eva tarpayati
ta enaṃ tṛptāḥ prajayā ca paśubhiś ca tarpayanti
yaḥ prajayā paśubhir na prajāyeta sa dvādaśāhāni barāsīṃ paridhāya taptaṃ pibann adhaḥ śayīta
tapo vai taptvā prajāpatir vidhāyātmānaṃ mithunaṃ kṛtvā prajayā ca paśubhiś ca prājāyata
avihito hi vā eṣo 'mithunaḥ
athaiṣa na prajāyate
tat tapa eva taptvā vidhāyātmānaṃ mithunaṃ kṛtvā prajayā ca paśubhiś ca prajāyate
prajāpatir vai daśahotā
jyāyān vai prajāpatir homāt
tasmāt tan na juhvati
prāṇyāpānet
apānam eva prāṇaṃ juhoti
saṃgrāmiṇaṃ caturhotrā yājayet
caturgṛhītam ājyaṃ kṛtvā caturhotāraṃ vyācakṣīta
pūrveṇa graheṇārdhaṃ juhuyād uttareṇārdham
caturhotrā vai devā indram ajanayan
yatarasmin khalu vai saṃgrāma indro bhavati sa jayati
indraṃ vāvāsyaitat saṃgrāme 'jījanat
jayati saṃgrāmam
prajākāmaṃ caturhotrā yājayet
caturgṛhītam ājyaṃ kṛtvā caturhotāraṃ vyācakṣīta
pūrveṇa graheṇārdhaṃ juhuyād uttareṇārdham
caturhotrā vai devā indram ajanayan
prajām asmai janayati
neva tv aparo 'nujāyate
tejasvīva tu bhavati
sarveṇa hy enam indriyeṇa janayati
paśukāmaṃ pañcahotrā yājayet
caturgṛhītam ājyaṃ kṛtvā pañcahotāraṃ vyācakṣīta
pūrveṇa graheṇārdhaṃ juhuyād uttareṇārdham
pañcahotrā vai devāḥ paśūn asṛjanta
paśūn eva sṛjate
bhrātṛvyavantaṃ pañcahotrā yājayet
caturgṛhītam ājyaṃ kṛtvā pañcahotāraṃ vyācakṣīta
pūrveṇa graheṇārdhaṃ juhuyād uttareṇārdham
pañcahotrā vai devā asurān parābhāvayan
parā pāpmānaṃ bhrātṛvyaṃ bhāvayati
svargakāmaṃ pañcahotrā yājayet
caturgṛhītam ājyaṃ kṛtvā pañcahotāraṃ vyācakṣīta
pūrveṇa graheṇārdhaṃ juhuyād uttareṇārdham
pañcahotrā vai devāḥ svar āyan
svar evaiti
yo yajñasya saṃsthām anu pāpīyān manyeta taṃ saptahotrā yājayet
saptahotrā vai devā idaṃ samatanvan
samatata tājak
tādṛṅ punar bhavati yādṛk san yajate
brahmavādino vadanti yad eko yajñaś caturhotātha kasmāt sarve caturhotāra ucyantā iti
catvāro vā ete yajñāḥ
teṣāṃ catvāro hotāraḥ
taccaturhotṝṇāṃ caturhotṛtvam
caturṇām ekaḥ saṃvatsaraṃ nāśnīyāt
tad vratam
annaṃ vai caturhotāraḥ
annavān bhavati ya evaṃ veda
atha yam anūcānaṃ santaṃ nopanamet so 'raṇyaṃ paretya brāhmaṇam upadraṣṭāraṃ kṛtvā caturhotṝn vyācakṣīta
brahmaṇo vā etad udaraṇaṃ yac caturhotāraḥ
brāhmaṇa upadraṣṭā
upadraṣṭur evānte brahmāvir akaḥ
tad enam āvirbhūtam āvidaṃ gamayati
atha yau viśapeyātām ahaṃ bhūyo vedāhaṃ bhūyo veda ity eṣa vāva bhūyo veda yaś caturhotṝn veda
caturhotāro vai yajñasya yoniḥ
caturhotṛbhyo 'dhi yajño nirmitaḥ
nainaṃ viśaptaṃ hinasti
caturhotāraṃ vaded daśame 'hann annakāmaḥ
annaṃ vai caturhotāraḥ
anto daśamam ahaḥ
antam eva gatvānnādyam avarunddhe
etad vā asyaitarhy aprayuktam
etad anavaruddham
tad eva prayuṅkte
tad avarunddhe
iyaṃ vai sarparājñī
tasyā vā etad ukthaṃ yac caturhotāraḥ
hotā vadati
stutaṃ vā etad anuśaṃsati
na hi stutam ananuśastam asti
devāś ca vā asurāś cāspardhanta
te vai samāvad eva yajñe kurvāṇā āyan
yad eva devā akurvata tad asurā akurvata
tena vyāvṛtam agacchan
te devā abruvann etemaṃ yajñaṃ tira upary asurebhyas taṃsyāmahā iti
tam etāvañśa ādāyodakrāman
agnir yajurbhiḥ savitā stomair indra ukthāmadair bṛhaspatiś chandobhir iti
taṃ tira upary asurebhyo 'tanvata
tam eṣāṃ yajñam asurā nānvavāyan
tena vā enān apānudanta
tato devā abhavan parāsurāḥ
tad ya evaṃ veda tira upari bhrātṛvyād yajñaṃ tanute
bhavaty ātmanā
parāsya bhrātṛvyo bhavati
etair eva juhuyāt samṛtayajñe
caturbhiścaturbhir anvākśāyaṃ purastāt prātaranuvākasya
etāvān vai yajñaḥ
yāvān eva yajñas taṃ vṛṅkte
sayajño bhavati
ayajñā itare
etair eva juhuyāt purastād dīkṣāyāḥ
eṣā vai pratyakṣaṃ dīkṣā
tām evālabdha
etair eva juhuyāt purastād dvādaśāhasya
eṣa vai pratyakṣaṃ dvādaśāhaḥ
tam evālabdha
etair evātithyam abhimṛśet
yajñenaiva yajñam ālabdha
dakṣiṇato vai devān asurā yajñam ajayan
ta udañcaḥ patnībhiḥ sahāgnīdhraṃ prāviśan
tān patnībhiḥ saha prakśāya jihriyato 'surā apāvartanta
tāṃs tata evānūtthāyājayan
tato devā abhavan parāsurāḥ
tad ya evaṃ veda bhavaty ātmanā
parāsya bhrātṛvyo bhavati
nāsya bhrātṛvyo gṛhān na paśūn abhyārohati
abhi bhrātṛvyasya gṛhān abhi paśūn ārohati ya evaṃ veda
etāny evāgnīdhe 'nubrūyāt
agnīd vai pātnīvatasya yajati
tṛptā patnī reto dhatte
pra prajayā ca paśubhiś ca prajāyate
etair eva juhuyād antarā tvaṣṭāraṃ ca patnīś ca saṃvatsaraṃ prajākāmaḥ
mithunaṃ vai tvaṣṭā ca patnīś ca
tvaṣṭāraṃ vā etan mithune 'pyasrāṭ prajananāya
tan mithunam
tasmād eva mithunād yajamānaḥ prajayā ca paśubhiś ca prajāyate
vindate prajām
āsya vīro jāyate
yadi saṃvatsaraṃ juhvan na vinden nādṛtyam
āgneyo 'ṣṭākapālaḥ
saumyaś caruḥ
sāvitro dvādaśakapālaḥ
sārasvataś caruḥ
pauṣṇaś caruḥ
mārutaḥ saptakapālaḥ
vaiśvadevy āmikṣā
dyāvāpṛthivīyā ekakapālaḥ
vājināṃ vājinam
āgneyo 'ṣṭākapālaḥ
saumyaś caruḥ
sāvitro 'ṣṭākapālaḥ
sārasvataś caruḥ
pauṣṇaś caruḥ
aindrāgno dvādaśakapālaḥ
māruty āmikṣā
vāruṇy āmikṣā
kāya ekakapālaḥ
vājināṃ vājinam
agnaye 'nīkavate prātar aṣṭākapālaḥ
marudbhyaḥ sāṃtapanebhyo madhyaṃdine caruḥ
marudbhyo gṛhamedhebhyaḥ sarvāsāṃ dugdhe sāyam odanam
indrasya niṣkāṣaḥ
marudbhyaḥ krīḍibhyaḥ sākaṃ raśmibhiḥ saptakapālaḥ
āgneyo 'ṣṭākapālaḥ
saumyaś caruḥ
sāvitro 'ṣṭākapālaḥ
sārasvataś caruḥ
pauṣṇaś caruḥ
aindrāgno dvādaśakapālaḥ
indrāya vṛtraghne caruḥ
vaiśvakarmaṇa ekakapālaḥ
āgneyo 'ṣṭākapālaḥ
saumyaś caruḥ
sāvitro 'ṣṭākapālaḥ
sārasvataś caruḥ
pauṣṇaś caruḥ
vāyavyā yavāgūḥ pratidhug vā
indrāya śunāsīrāya dvādaśakapālaḥ
saurya ekakapālaḥ
ṣaṭkapālaḥ puroḍāśo dhānā manthaḥ
pratipuruṣaṃ puroḍāśā ekaś cādhi
ādityaś caruḥ
agne ver hotraṃ ver dūtyam ūrdhvo adhvaro asthād avatāṃ no dyāvāpṛthivī sviṣṭakṛd indrāya devebhyo bhavāsya ghṛtasya haviṣo juṣāṇo vīhi svāhā
praghāsyān havāmahe maruto yajñavāhasaḥ
karambheṇa sajoṣasaḥ
mo ṣū ṇa indrātra pṛtsu devāstu sma te śuṣminn avayāḥ
mahī cidyasya mīḍhuṣo yavyā haviṣmato maruto vandate gīḥ
yad grāme yad araṇye yat sabhāyāṃ yad indriye
yad enaś cakṛmā vayaṃ yad apsaś cakṛmā vayam
tad ekasyāpi cetasi tad ekasyāpi dharmaṇi
tasya sarvasyāṃhaso 'vayajanam asi
akran karma karmakṛtaḥ saha vācā mayobhvā
devebhyaḥ karma kṛtvāstaṃ preta sudānavaḥ
pūrṇā darve parā pata supūrṇā punar āpata
vasneva vikrīṇāvahā iṣam ūrjaṃ śatakrato
dehi me dadāmi te ni me dhehi ni te dadhau
apāmityam iva saṃbhara ko ambādadate dadat
atra pitaro mādayadhvam
susaṃdṛśaṃ tvā vayaṃ vaso maghavan mandiṣīmahi
pra nūnaṃ pūrṇavandhuraḥ stuto yāsi vaśaṃ anu yojā nv indra te harī
yad antarikṣaṃ pṛthivīm uta dyāṃ yan mātaraṃ pitaraṃ vā jihiṃsima
agnir nas tasmād enaso gārhapatyā unninetu duṣkṛtāj jātavedāḥ
amīmadanta pitaro namo vaḥ pitara iṣe namo vaḥ pitara ūrje namo vaḥ pitaraḥ śuṣmāya namo vaḥ pitaro rasāya namo vaḥ pitaro yaj jīvaṃ tasmai namo vaḥ pitaro yad ghoraṃ tasmai svadhā vaḥ pitaro namo namo vaḥ pitaraḥ
eṣā yuṣmākaṃ pitara imā asmākaṃ jīvā vo jīvantaḥ iha santaḥ syāma
paretana pitaraḥ somyāso gambhīrebhiḥ pathibhiḥ pūrvebhiḥ
dadhatha no draviṇaṃ yac ca bhadraṃ rayiṃ ca naḥ sarvavīraṃ niyacchata
ayā viṣṭhā janayan karvarāṇi sa hi ghṛṇir urur varāya gātuḥ
sa pratyaṅṅ aiddharuṇo madhvo agraṃ svāṃ yat tanūṃ tanvām airayata
akṣann amīmadanta hy ava priyā adhūṣata
astoṣata svabhānavo viprā naviṣṭhayā matī yojā nv indra te harī
mano vyāhuvāmahe nārāśaṃsena stomena
pitṝṇāṃ ca manmabhiḥ
ā na etu manaḥ punaḥ kratve dakṣāya jīvase
jyok ca sūryaṃ dṛśe
punar naḥ pitaro mano dadātu daivyo janaḥ
jīvaṃ vrātaṃ sacemahi
agne tam adyāśvaṃ na stomaiḥ kratuṃ na bhadraṃ hṛdispṛśam
ṛdhyāmā tā ohaiḥ
ākhuṃ te rudra paśuṃ karomy eṣa te rudra bhāgas taṃ juṣasva saha svasrāmbikayā svāhā
avāmba rudram adimahy ava devaṃ tryambakam
yathā no vasyasas karad yathā naḥ śreyasas karat
yathā no bhūyasas karad yathā naḥ prataraṃ tirād yathā no vyavasāyayāt
bheṣajaṃ gave aśvāya puruṣāya bheṣajam
atho asmabhyaṃ bheṣajaṃ subheṣajaṃ yathāsati sugaṃ meṣāya meṣyai
tryambakaṃ yajāmahe sugandhiṃ puṣṭivardhanam
urvārukam iva bandhanān mṛtyor mukṣīya māmṛtāt
rudraiṣa te bhāgas tenāvasena paro mūjavato 'tīhi
pinākahastaḥ kṛttivāsā avatatadhanvā
devāś ca vā asurāś cāsmiṃlloka āsan
sa prajāpatir akāmayata prāsurān nudeya prajāḥ sṛjeyeti
sa cāturmāsyāny apaśyat
cāturmāsyair vai so 'surān prānudata
cāturmāsyaiḥ prajā asṛjata
tad ya evaṃ vidvāṃś cāturmāsyair yajate pra bhrātṛvyaṃ nudate
pra prajayā ca paśubhiś ca jāyate
agniṣṭomād vaiśvadevaṃ yajñakratuṃ nirmāya prajāpatiḥ prajā asṛjata
ukthyād varuṇapraghāsān yajñakratuṃ nirmāyemāḥ prajā varuṇenāgrāhayat
atirātrāt sākamedhān yajñakratuṃ nirmāyendro vṛtram ahan
sṛṣṭā vā anyāḥ prajā āsann asṛṣṭā anyāḥ
atha prajāpatir akāmayata prajāḥ sṛjeyeti
saṃvatsaro vai yajñaḥ
yajñaḥ prajāpatiḥ
sa ete mithune payasī ātmann adhattodhanyaṃ ca vahyaṃ ca
athaitābhyo devatābhya etāni havīṃṣi bhāgaṃ niravapat
taiḥ prajā asṛjata
ṛtubhyo vai tāḥ prajāḥ prājāyanta
ṛtavo vā etāni pañca havīṃṣi
pañca hy ṛtavaḥ
tataḥ prajāyate
agnir eva prāvāpayat
somo vai reto 'dadhāt
mithunaṃ vā agniś ca somaś ca
savitā prāsuvat prajananāya
saṃvatsaro vai savitā
dvādaśa māsāḥ saṃvatsaraḥ
tasmād dvādaśakapālaḥ
atho vaiśvadevatvāyaiva dvādaśakapālaḥ
upāṃśu yajati
anirukto hi saṃvatsaraḥ
sarasvaty eva sṛṣṭāsu vācam adadhāt
pūṣaṇaṃ pratiṣṭhām abhyasṛjyanta
vāg vai sarasvatī
paśavaḥ pūṣā
mithunaṃ vāk ca paśavaś ca
madhyataḥ prajāpatināsṛjyanta
antato mithunād viṣūcīḥ prājāyanta
tan madhyata evaitat prajāpatinā sṛjyante
athādo 'ntato mithunād viṣūcīḥ prajāyante
vārtraghnāni vā etāni havīṃṣi
agninā vā anīkenendro vṛtram ahan somena rājñā savitṛprasūtaḥ sarasvatyā cetrā
pūṣainaṃ vīryeṇānvatiṣṭhata
vijitir vā etāni havīṃṣi
indro vai vṛtram ahan
sa viṣvaṅ vīryeṇa vyārchat
tad idaṃ sarvaṃ prāviśad apa oṣadhīr vanaspatīn
tena devā aśrāmyan
tat samanayan
tat sāṃnāyyasya sāṃnāyyatvam
tad ya evaṃ vidvānt sāṃnāyyena yajata ṛdhnoti
mithunaṃ vai dadhi ca śṛtaṃ ca
atha yat saṃsṛṣṭam āṇḍam iva mastv iva parīva dadṛśe garbha eva sa
tapaso vai prajāḥ prājāyanta
tapastvaṃ vā etad gacchati yañ śṛtatvaṃ gacchati
tataḥ prajāyate
athaiṣā vaiśvadevy āmikṣā
prajāpatiḥ prajā asṛjata
tā vaiśvadevenaivāsṛjata
tasmād imā vaiśvadevīḥ prajāḥ
viśvān devān yajati
stokā vai viśve devāḥ
tān vā etad yajati
atho amutaḥpradānāddhi manuṣyā yajñam upajīvanti
yonir vā eṣa prajānām
taṃ maruto 'bhyakāmayanta
tato 'ṃhogṛhītā asṛjyanta
yat svatavadbhyaḥ svatvāyaiva niṣkṛtyai
prajanano vā eṣa paśūnām
yan mārutaḥ saptakapālo bhavati
sapta hi marutaḥ
viṇ marutaḥ
atho niravattyā eva mārutaḥ
atho grāmyam evaitenānnādyam avarunddhe
tā vaiśvadevena sṛṣṭā viṣūcīr vyudāyan
tāḥ prajāpatir dyāvāpṛthivīyena paryagṛhṇāt
yad dyāvāpṛthivīyaḥ prajānāṃ sṛṣṭānāṃ parigṛhītyai
yad ekakapālas tena prājāpatyaḥ
prajāpatā eva devatāsu pratitiṣṭhati
yajamāno vā ekakapālaḥ
āhavanīyaḥ svargo lokaḥ
yat sarvahutaṃ karoti havirbhūtam evainaṃ svargaṃ lokaṃ gamayati
yajamānaṃ vai hūrchantaṃ prajā anuhūrchanti
yajamānaṃ pratitiṣṭhantaṃ prajā anupratitiṣṭhanti
ṛjur hotavyaḥ pratiṣṭhityai
sarvahutaṃ karoti pratiṣṭhityai
yajamāno vā ekakapālaḥ
paśavo ghṛtam
tad abhipūryaḥ
paśubhir evainaṃ samardhayati
yad abhipūrayed adharam enaṃ paśubhyaḥ kuryāt
abhuñjanta enaṃ paśavā upatiṣṭheyuḥ
āviḥpṛṣṭhaḥ kāryaḥ
paśubhya evainam uttaram akaḥ
bhuñjanta enaṃ paśavā upatiṣṭhante
tan na sūrkṣyam
abhipūrya eva
na hi paśavo na bhuñjanti
yat prāṅ padyeta yajamānaḥ pramīyeta
yad dakṣiṇā prajām asya nirdahet
yat pratyaṅ patnī pramīyeta
yad udaṅ paśūn asya nirdahet
yad uttānaḥ patet parjanyo 'varṣukaḥ syāt
punarādāyābhighārya hotavyaḥ
yajamānasya pratiṣṭhityai
varo dakṣiṇā
varenaiva varaṃ spṛṇoti
ātmā hi varaḥ
tredhāsaṃnaddhaṃ barhir bhavati
tredhāsaṃnaddha idhmaḥ
tredhāvihitāni cāturmāsyāni
saṃvatsaraṃ vai cāturmāsyāni
saṃvatsareṇāgniṃ manthanti
agniṃ vai prajā anuprajāyante
prajanano vā eṣa mathyate
atho vṛṣāṇaṃ vā etad yajamānāya janayanti
vasantā yaṣṭavyaṃ prajananāya
pravaṇe yaṣṭavyaṃ prajananāya
nottaravedim upavapanti prajananāya
prasvo bhavanti
pra mā janayānīti
paśavo vai pṛṣadājyam
nānārūpā vai paśavaḥ
tasmān nānārūpam āgneyaṃ ghṛtam aindraṃ dadhi
aindrāgnaṃ pṛṣadājyaṃ devatayā
prāṇāpānau vā indrāgnī
mithunaṃ prāṇāpānau
mithunayonayaḥ prajāḥ
mithunāt khalu vai prajāḥ paśavaḥ prajāyante
tan mithunam
tasmād eva mithunād yajamānaḥ prajayā ca paśubhiś ca prajāyate
yadi vasantā yajeta dvir upastṛṇīyāt
sakṛd abhighārayet
oṣadhayo vai paśavaḥ
oṣadhīṣv eva paśūn pratiṣṭhāpayati
yadi prāvṛṣi yajeta sakṛd upastṛṇīyāt
dvir abhighārayet
vṛṣṭyaiva paśūn abhijigharti
prāṇebhyo vai tāḥ prajāḥ prājāyanta
prāṇā vā etāni nava havīṃṣi
nava hi prāṇāḥ
ātmā devatā
tataḥ prajāyate
nava prayājāḥ
navānuyājāḥ
dvā ājyabhāgau
aṣṭau havīṃṣi
agnaye samavadyati
vājino yajati
tat triṃśaḥ
triṃśadakṣarā virāṭ
virājy eva pratitiṣṭhati
virājo vai yoneḥ prajāpatiḥ prajā asṛjata
virājo vā etad yoner yajamānaḥ prajāyate
triṃśattriṃśad vai rātrayo māsaḥ
yo māsaḥ sa saṃvatsaraḥ
saṃvatsaraḥ prajāpatiḥ
tat prajāpateś ca vā etad virājaś ca yoner mithunād yajamānaḥ prajāyate
ekaikayā vā āhutyā dvādaśa dvādaśa rātrīr ayuvata
tā yāvatīḥ saṃkhyāne tāvatīḥ saṃvatsarasya rātrayaḥ
saṃvatsaram eva bhrātṛvyād yuvate
vaiśvadevena caturo māso 'yuvata varuṇapraghāsaiḥ parāṃś caturaḥ sākamedhaiḥ parāṃś caturaḥ
tān eva bhrātṛvyād yuvate
ṛtuyājī vā anyaś cāturmāsyayājy anyaḥ
yo vasanto 'bhūt prāvṛḍ abhūccharad abhūd iti yajate sa ṛtuyājī
atha yas trayodaśaṃ māsaṃ sampādayati trayodaśaṃ māsam abhiyajate sa cāturmāsyayājī
ṛjūṃs trīn iṣṭvā caturtham utsṛjeta
ṛjū dvau parā iṣṭvā tṛtīyam utsṛjeta
ye vai trayaḥ saṃvatsarās teṣāṃ ṣaṭtriṃśat pūrṇamāsāḥ
yau dvau tayoś caturviṃśatiḥ
tad ye 'mī ṣaṭ triṃśaty adhi tān asyāṃ caturviṃśatyām upasaṃpādayati
eṣa vāva sa trayodaśo māsaḥ
tam evaitat sampādayati
tam abhiyajate
vaiśvadevena yajeta paśukāmaḥ na varuṇapraghāsair na sākamedhaiḥ
sarvo vai puruṣaḥ sāhasro jāyate
yāvattarasaṃ tv evaiti
prajananaṃ vā etaddhavir yad vaiśvadevam
yad vaiśvadevena yajate prajananāya vā etad yajate
svāṃ mātrāṃ gacchānīti
sa yadā sahasraṃ paśūn gacched atha varuṇapraghāsair yajeta
yad evādaḥ sahasram agaṃs tasyaitad aṃho 'vayajati
yad barhiḥ prayājeṣu yajati oṣadhīs tad yajati
yad barhir anuyājeṣu phalaṃ tat
yad barhir vāritīnāṃ yad evādaḥ phalāt prajāyate tad etad yajati
yad dura upasthaṃ tat
yad uṣāsānaktā vyuṣṭiṃ caiva nimruktiṃ ca
yaj joṣṭrī yad eva jātaṃ ca janiṣyamāṇaṃ ca
yad ūrjāhutī yad evātti ca pibati ca
yad daivyā hotāreme eva
yat tisro devīḥ vāg vai tisro devīḥ vācaṃ vā etad yajati
atho chandāṃsi vai vāk
chandāṃsi vā etad yajati
tanūnapād vai yajño 'prasṛtaḥ
narāśaṃsaḥ prasṛtaḥ
tasmāt tanūnapātaṃ prayājeṣu yajati
aprasṛto hi tarhi yajñaḥ
tasmād u narāśaṃsam anuyājeṣu yajati
prasṛto hi tarhi yajñaḥ
vanaspatiṃ yajati
somo vai vanaspatiḥ
saumīr imāḥ prajāḥ
prajāsv eva rasaṃ dadhāti
tvaṣṭāraṃ yajati
tvaṣṭā hi rūpāṇi vikaroti
vājino yajati
paśavo vai vājinaḥ
tān vā etad yajati
atho chandāṃsi vai vājinaḥ
chandāṃsi vā etad yajati
paśavo vai vājinaḥ
tan na saṃsthāpyam
yat saṃsthāpayet tān eva saṃsthāpayet
asaṃsthitā hy ete sadadi prajāyante
na vā eṣa suyajña iva
saṃsthite hi prahṛteṣu paridhiṣu juhoti
yad avyavānaṃ yajati tena yajñaḥ kriyate
anuyajati samiṣṭyā eva pratiṣṭhityai
barhir anuṣiñcan gṛhṇāti
ṛṣabheṣv eva reto dadhāti
ūrdhvajñur āsīno yajati
ūrdhvajñavo hi paśavaḥ paśuṣu reto dadhati
atho ūrdhvajñur hi prajāpatiḥ prajā asṛjata
digbhyo juhoti
imā eva diśo rasena vyunatti
prācīm uttamāṃ juhoti
prācīm eva diśaṃ punar upāvartante
samupahvayante
somapītha iva hy eṣaḥ
ṛtvijaḥ prāśnanti vājino me yajñaṃ vahān iti
samāvañśo bhakṣayanti
samāvañśa eva vājaṃ vibhajante
ātmanā prāśnāti
ātmann eva vājaṃ dhatte
tā vaiśvadevena sṛṣṭās tasmiṃs taruṇimani varuṇo 'gṛhṇāt
tad āhuḥ
ati vai tāḥ prajāpatim acaran
tā aticarantīr varuṇenāgrāhayat
tasmāt pitā nāticaritavā iti
vaiśvadevena vai prajāpatiḥ prajā asṛjata
tasya maruto havyaṃ vyamathnata
tato 'ṃhogṛhītā asṛjyanta
tābhyo bheṣajam aicchat
tad vā ātmann evaicchat
sa etat paya ātmano 'dhi niramimīta
tenābhyo 'ṃho 'vāyajat
tad aṃhaso vā eṣāveṣṭir yad varuṇapraghāsāḥ
yad varuṇapraghāsair yajate sarvasyāṃhaso 'veṣṭyai
jagdhād vai tāḥ prajā varuṇo 'gṛhṇāt
tasmād varuṇapraghāsāḥ
yāvat kumāre 'mṇo jāta enas tāvad asminn eno bhavati yo varuṇapraghāsair yajate
sāvitro 'ṣṭākapālo bhavati
gāyatro vai devānāṃ savitā
dvādaśakapāla aindrāgno devatayā
yad vai tad varuṇagṛhītā avevlīyanteva tad āsv indrāgnī balam adhattām
śithirā vai tāḥ prajā varuṇo 'gṛhṇāt
tāsv indrāgnī balam adhattām
ojo vai vīryam indrāgnī
ojo vā etad vīryaṃ madhyataḥ prajānāṃ dhīyate
na vai tāḥ prāṇan
tā aprāṇatīr varuṇo 'gṛhṇāt
prāṇāpānau vā indrāgnī
prāṇāpānau vā etan mukhataḥ prajānāṃ dhīyate
athaitāni pañca havīṃṣi saṃtatyai
niravattyai mārutī
nirvaruṇatvāya vāruṇī
kantvāya kāyaḥ
yad vai tad varuṇagṛhītābhyaḥ kam abhavat tasmāt kāyaḥ
prajāpatir vai kaḥ
prajāpatir vai tāḥ prajā varuṇenāgrāhayat
yat kāya ātmana evainā varuṇān muñcati
ṛtaṃ vai satyaṃ yajñaḥ
anṛtaṃ strī
anṛtaṃ vā eṣā karoti yā patyuḥ krītā saty athānyaiś carati
anṛtam eva niravadāya ṛtaṃ satyam upaiti
yan mithuyā pratibrūyāt priyatamena yājayet
atha yad vācayati medhyām evaināṃ karoti
āmapeṣā bhavanti sarvasyāṃhaso 'veṣṭyai
yad bhṛjjyeyur anaveṣṭam aṃhaḥ syāt
pātrebhyo vai tāḥ prajā varuṇo 'gṛhṇāt
yat pātrāṇi pātrebhya evainā varuṇān muñcati
pratipuruṣaṃ bhavanti
pratipuruṣam evāṃho 'vayajati
ekam adhi bhavati
garbhebhyas tena niravadayate
annād vai tāḥ prajā varuṇo 'gṛhṇāt
śūrpeṇānnaṃ bibhrati
tasmāñśūrpeṇa juhutaḥ
strīpuṃsau juhutaḥ
mithunā eva prajā varuṇān muñcataḥ
purastāt pratyañcau tiṣṭhantau juhutaḥ
purastād evāṃho 'vayajataḥ
yat pātrāṇi ya eva dvipādaḥ paśavo mithunās teṣām etat purastād aṃho 'vayajataḥ
atha yan meṣaś ca meṣī ca ya eva catuṣpādaḥ paśavo mithunās teṣām etad upariṣṭād aṃho 'vayajataḥ
ubhayata evāṃho 'vayajataḥ purastāc copariṣṭāc ca
yad vai prajā varuṇo gṛhṇāti śamyaṃ caiva yavaṃ cāpi na gṛhṇāti
hemanto hi varuṇaḥ
yā evāvaruṇagṛhītau tābhyām evainā varuṇān muñcati
varuṇo vai yavo varuṇadevatyaḥ
svenaivainā bhāgadheyena varuṇān muñcati
anṛtād vai tāḥ prajā varuṇo 'gṛhṇāt
yad etā anṛtapaśū anṛtād evainā varuṇān muñcato
mithunau bhavataḥ
mithunā eva prajā varuṇān muñcataḥ
lomaśau bhavato medhyatvāya
ye hi paśavo loma jagṛhus te medhaṃ prāpuḥ
śamīparṇāni bhavanti śaṃtvāya
bhūrjo vai nāmaiṣa vṛkṣaḥ
kāryā etasya srucaḥ
prajāpatir vā annādyam avarundhaṃ nāśaknot
tañ śatedhmenāvārunddha
paraḥśatāni kāryāṇy annādyasyāvaruddhyai
sahasredhmo ha tv evāṃhaso 'veṣṭiṃ vivyāca
paraḥsahasrāṇi kāryāṇi sarvasyāṃhaso 'veṣṭyai
yadā pātrāṇi juhvaty athāgniṃ saṃmārṣṭi
yasminn evāṃho 'vāyākṣus tasminn utpūte devatā yajā iti
indro vai yatīnt sālāvṛkeyebhyaḥ prāyacchat
teṣāṃ vā etāni śīrṣāṇi yat kharjūrāḥ
somapītho vā eṣo 'syā udaiṣad yat karīrāṇi
saumyāni vai karīrāṇi
saumī ha tv evāhutir amuto vṛṣṭiṃ cyāvayati
yat karīrāṇi bhavanti vṛṣṭyā annādyasyāvaruddhyai
prajāpater vā etaj jyeṣṭhaṃ tokaṃ yat parvatāḥ
te pakṣiṇa āsan
te parāpātam āsata yatrayatrākāmayanta
atha vā iyaṃ tarhi śithirāsīt
teṣām indraḥ pakṣān achinat
tair imām adṛṃhat
ye pakṣā āsaṃs te jīmūtā abhavan
tasmād ete sadadi parvatam upaplavante
yonir hy eṣām eṣa
tato yaḥ prathamo rasaḥ prākṣarat tāni karīrāṇy abhavan
tad etad ut prāvṛṣi jīmūtāḥ plavante yajante varuṇapraghāsaiḥ
karīrāṇi bhavanti
vṛṣṭiṃ taiḥ saṃtanoti
tasmāt tarhi bhūyiṣṭhaṃ varṣati
vṛṣṭiṃ hi saṃtanoti
na vai vaiśvadeva uttaravedim upavapanti
upātra vapanti
prajātāḥ prajāḥ pratigṛbhṇād iti
yeyam uttarā vedir yā atrīḥ prajās tāsām eṣā yoniḥ
tā etām anuprajāyante
yeyaṃ dakṣiṇā vedir yā ādyāḥ prajās tāsām eṣā yoniḥ
tā etām anuprajāyante
ubhayīr eva prajāḥ prajanayaty atrīś cādyāś ca
ayaṃ vāva hastā āsīn nāyam
tad yeyaṃ dakṣiṇā vedis tayemam avindan
tasmād eṣa etasya pariveṣṭā kanīyān hi
tasmāt kanīyān jyāyāṃsaṃ pariveveṣṭi
same prācī bhavataḥ
samau hīmau prāñcau hastā
asaṃbhinne bhavataḥ sarvasyāṃhaso 'veṣṭyai
yat saṃbhindyur anaveṣṭam aṃhaḥ syāt
ekasyāṃ paścāt sambhinatty anusaṃtatyai
upemāṃ vapati
nemām anabhyārohāya
kṣatraṃ vā indraḥ
viṇ marutaḥ
nānā yajataḥ pāpavasīyasasya vyāvṛttyai
yad evādhvaryuḥ karoti tat pratiprasthātā karoti
tasmād yad rājā karoti tad viṭ karoti
na vai vaiśvadeve triṃśad āhutayaḥ santi na sākamedheṣu
varuṇapraghāseṣu vāva triṃśad āhutayaḥ
vairājo vai puruṣaḥ
daśa hastyā aṅgulayo daśa pādyā daśa prāṇāḥ
yat tarhy avabhṛtham abhyavayanti yajamānasya nirvaruṇatvāya
yad vai yajñasya svagākṛtiṃ na prāpnoti tad varuṇo gṛhṇāti
yan niṣkāṣeṇāvabhṛtham abhyavayanti yad evātra varuṇasya nyaktaṃ tasyaiṣā niravattiḥ
anapekṣamāṇā āyanti varuṇasyānanvavāyāya
parogoṣṭhaṃ mārjayante
parogoṣṭham eva varuṇaṃ niravadayante
edho 'sy edhiṣīmahīti
nirvaruṇā eva bhūtvaidhitum upayanti
samid asi samedhiṣīmahīti samiddhyā eva
prajāḥ sṛṣṭvāṃho 'vayajya so 'kāmayata vṛtraṃ hanyām iti
sa etābhir devatābhiḥ sayug bhūtvā marudbhir viśāgninānīkenopaplāyata
sa vṛtram etya vṛtraṃ dṛṣṭvoruskambhagṛhīto 'nabhidhṛṣṇuvann atiṣṭhat
taṃ maruto 'dhyaiyanta
te 'tyaiṣan
tasya yadā marmāgacchann athāceṣṭat
saṃ vā enaṃ tad atapan
tasmāt sāṃtapanāḥ
agninā vā anīkenendro vṛtram ahan
tad anīkatvāyaivaiṣaḥ
atho agnir vai devānāṃ senānīḥ
tat senotthāpanīyam evaitat
indro vai vṛtrāya vajram udyamaṃ nāśaknot
sa etaṃ marudbhyo bhāgaṃ niravapat
taṃ vīryāya samatapan
taṃ tena vīryeṇodayacchan
saṃ vā enaṃ tad atapan
tasmāt sāṃtapanāḥ
madhyaṃdine carur nirupyaḥ
tarhy ubhā antau tapati
caruḥ syāt
taṃ hi sarvatas tapati
devā vai vṛtrasya marma nāvindan
taṃ marutaḥ kṣurapavinā vyayuḥ
saṃ vā enaṃ tad atapan
tasmāt sāṃtapanāḥ
te vai śvobhūte vṛtraṃ haniṣyantā upāvasan
te 'bruvan kasya vāhedaṃ śvo bhavitā kasya vā pacateti
ta etam odanam apacan
tena paśūn acikayuḥ
te 'vidur yatarān vā ima upāvartsyanti ta idaṃ bhaviṣyantīti
tebhyo vā etena prātiṣṭhan
tān etenāyacchan
tat paśūnāṃ vāvaiṣā yatiḥ
te vai śvovijayino 'vasan
te 'bruvan kasya vāhedaṃ śvo bhavitā kasya vā pacateti
ta etam odanam apacan
te 'bruvan māhutam aśiṣmeti
taṃ marudbhyo gṛhamedhebhyo 'juhavuḥ
paśavo vai maruto gṛhamedhāḥ
paśubhyo vai te tam ajuhavuḥ
te vai saṃyattā āsan
te 'surā devebhyaḥ kṣudhaṃ prāhiṇvan
tāṃ devāḥ pratiśrutyaitam odanam apacan
sā deveṣu lokam avittvā punar asurān prāviśat
tato devā abhavan parāsurāḥ
tad ya evaṃ vidvān etam odanaṃ pacati bhavaty ātmanā
parāsya bhrātṛvyo bhavati
api prativeśaṃ pacet
bhrātṛvyāyaiva kṣudhaṃ prahiṇoti
yad vai cāturmāsyānāṃ pākayajñasyaiva tad eṣāṃ paśavyam
paśavyo gṛhamedhaḥ
na prayājān yajati nānuyājān
na sāmidhenīḥ anvāha
ājyabhāgau yajati yajñatāyai
agnaye samavadyati
agnir vai samiṣṭir agniḥ pratiṣṭhitiḥ
samiṣṭyā eva pratiṣṭhityai
iḍām upahvayante
paśavo vā iḍā
paśavyo gṛhamedhaḥ
tasmād iḍām upahvayante
niṣkāṣaṃ nidadhāty anusaṃtatyai
teṣāṃ vā ubhayeṣām indraḥ prāvasat
te devā etam indrāya bhāgaṃ nyadadhur asmāñ śvo nihitabhāgo vṛṇatā iti
ṛṣabham āhvayanti
indraṃ vā etaṃ nihvayante
ruvatho vaṣaṭkāraḥ
atho asurāṇāṃ vā etad ṛṣabham atyāhvayanty asmān prajanayād iti
savatsā gāvo vasanti sākamedhatvāya
stry aśnāti sākamedhatvāya
yat strī nāśnīyād asākamedhāḥ syuḥ
atha yat stry aśnāti sākamedhatvāya
nirṛtir vā etad yajñasya gṛhṇāti yat stry aśnāti
nirṛtir hi strī
nirṛtigṛhītā vai darviḥ
taptaṃ hy avacarati
eṣa khalu vai striyā hasto yad darviḥ
yad darvyā juhoti nirṛtigṛhītayaiva nirṛtiṃ niravadayate
sa vai śvobhūte vṛtraṃ hantum upaplāyata
taṃ marutaḥ parikrīḍanta āsan
te 'syāptvā vyanayan
te 'bhyadharṣayan
tasmāt krīḍayaḥ
te vai saṃyattā āsan
te devā asurāṇāṃ param antaṃ na parāpaśyan
te marutaḥ krīḍīn krīḍato 'pāpaśyaṃs tajjitamanaso vā ima iti
tebhyo vā etaṃ bhāgaṃ niravapan
tato vā ajayan
taj jitvā eva
eṣo 'sau vā āditya indro raśmayaḥ krīḍayaḥ
sākaṃ raśmibhiḥ pracarati vijityai
devā vai vṛtraṃ hataṃ na vyajānan
taṃ marutaḥ krīḍayo 'dhyakrīḍan
tasmāt krīḍayaḥ
athaitāni pañca havīṃṣi saṃtatyai
athaiṣa aindrāgnaḥ
indrāgnī evāsmai vajram anvabibhṛtām
indrāgnī asmai vajram abhyavahatām
athaiṣa aindraḥ
uddhāraṃ vā etam indrā udaharad vṛtraṃ hatvā
tad uddhāra evāsyaiṣa bhāga eva
tasmād rājā saṃgrāmaṃ jitvodājam udajate
athaiṣa vaiśvakarmaṇaḥ
viśvāni me karmāṇi kṛtāny āsann iti viśvakarmā hi so 'bhavad vṛtraṃ hatvā
athaiṣa āghāra āhutīnāṃ saṃtatyai triṃśatvāya
prajāḥ sṛṣṭvāṃho 'vayajya vṛtraṃ hatvā te devā amṛtatvam evākāmayanta
svargo vai loko 'mṛtatvam
saṃvatsaraḥ svargo lokaḥ
yad dvādaśāhutayo 'mṛtatvam eva tena spṛṇoti
āpad vā etat saṃvatsaram
ati vā etat saṃvatsaram akramīt
yad dvādaśāhutayaḥ saṃvatsaram eva punar abhiparyāvartate
āpad vā etat saṃvatsaram
saṃ vā etat saṃvatsaram akṛkṣat
yat ṣaṭṣaṭ sampādayati ṣaḍ vā ṛtavaḥ tān vā etat sampādayati
tān apipādayati
tān apipadyamānān anv apipadyate
āpad vā etat saṃvatsaram
pitaro vā ṛtavaḥ
tān vā etat prajanayati
tān prajāyamānān anu prajāyate
tataḥ prajāyate
etad vā asya saṃvatsaro 'bhīṣṭo 'bhūt
abhīṣṭā ṛtavaḥ
atha vā asya pitaro 'nabhīṣṭāḥ
yad eṣa pitṛyajñas tenaivāsya pitaro 'bhīṣṭāḥ prītā bhavanti
dakṣiṇato nirupyam
dakṣiṇā hi pitṝṇām
atho āhur ubhayata eva nirupyam iti
ubhaye hījyante
tan na sūrkṣyam
dakṣiṇata eva nirupyam
dakṣiṇā hi pitṝṇām
ṣaṭkapālaḥ puroḍāśo bhavati
ṣaḍ vā ṛtavaḥ
ta evāsyaitenābhīṣṭāḥ prītā bhavanti
na vai dhānābhir na manthena yajñaḥ
yad eṣa puroḍāśas tena yajñaḥ
athaitā dhānāḥ
svadhā vā etā amuṣmiṃl loke
atho aparimitā vai saṃvatsarasya rātrayaḥ
tā evāsyaitābhir abhīṣṭāḥ prītā bhavanti
na vai dhānābhir na puroḍāśena pitṛyajñaḥ
yad eṣa manthas tena pitṛyajñaḥ
abhivānyāyā gor dugdhe syāt
sā hi pitṝṇām
nediṣṭhaṃ dakṣiṇāsīnā upamanthati
dakṣiṇā hi pitṝṇām
ekayopamanthati
ekā hi pitṝṇām
ikṣuśalākayopamanthati
sā hi pitṝṇām
na prācy uddhatyā
pitṛyajño hi
na dakṣiṇā
yajño hi
ubhe diśā antaroddhanti
ubhaye hījyante
upamūlaṃ barhir dāti
tena pitṝṇām
yad ṛtemūlaṃ tena devānām
ubhaye hījyante
pariśrayanti
antarhitā vā amuṣmād ādityāt pitaraḥ
atho antarhitā hi devebhyaś ca manuṣyebhyaś ca pitaraḥ
tasmāt pariśrayanti
samantaṃ barhiḥ paristṛṇāti
samantaṃ hīma ṛtavaḥ pariviṣṭāḥ
atho samantān mā pitaro 'bhisamāgacchān iti
amuṣmin vai pūrvasminn itarā devatā ijyante
yat tatra juhuyād āhutīḥ saṃsṛjet
samadaṃ kuryāt
gārhapatye śṛtaṃ kurvanti yajñatāyai
odanapacanād agnim āharanti
tat svin nānyatā āharanti
uśantas tvā havāmaha uśantaḥ samidhīmahi
uśann uśata āvaha pitṝn haviṣe attave
ity anvāha
uśanto hi pitaraḥ
anuṣṭubham anvāha
anto vā anuṣṭup
antaḥ pitaraḥ
tasmād anuṣṭubham anvāha
ekām anvāha
ekalokā hi pitaraḥ
trir anvāha
tṛtīye hi loke pitaraḥ
yad ekām anvāha tena pitṝṇām
yat tris tena devānām
ubhaye hījyante
na hotāraṃ vṛṇīte nārṣeyam
mṛtyor evainā utsṛjati
apabarhiṣaḥ prayājān yajati
prajā vai barhiḥ
prajā eva mṛtyor utsṛjati
saṃvyayate vai manuṣyebhyaḥ kariṣyan
dakṣiṇato devebhyā upavyayate
athātra prācīnāvītena bhavyaṃ vyāvṛttyai
dakṣiṇato 'vadāyodaṅṅ atikramya dakṣiṇā tiṣṭhan juhoti
dakṣiṇā hi pitṝṇām
somam agre yajati
somo vai pitṝṇāṃ devatā
pitṛdevatyaḥ somaḥ
yat somaṃ pitṛmantaṃ yajati somapāṃs tat pitṝn yajati yad barhiṣado yajvanas tad yad agniṣvāttān gṛhamedhinaḥ
tad yad agniṃ kavyavāhanaṃ dve vā agnes tanvau havyavāhanyā devebhyo havyaṃ vahati kavyavāhanyā pitṛbhyaḥ samiṣṭyā eva pratiṣṭhityai
dve vai devānāṃ yājyānuvākye
prāṇyayā yacchati gamayaty anyayā
athātra tisraḥ kāryāḥ
pare hi devebhyaḥ pitaraḥ
tad yaiṣā tṛtīyāty evaitayā prādāt
pañcakṛtvo 'vadyati
pāṅkto yajñaḥ
yāvān eva yajñas tam ālabdha
svadhā nama iti vaṣaṭkaroti
svadhākāraḥ pitṝṇām
namaskāro devānām
ubhaye hījyante
sraktiṣu nidadhāti
devān vai pitṝn manuṣyā anuprapibante
devān eva pitṝn ayāṭ
trir nidadhāti
trīn hīdaṃ puruṣān abhismaḥ
trīn parān anvācaṣṭe
trayo hi pare pitā putraḥ pautro 'nusaṃtatyai
sarvāsu sraktiṣu nidadhāti
sarvāsu hi dikṣu pitaraḥ
sarvā evainaṃ diśo gamayati
nāmuṣyāṃ nidadhāti
yad amuṣyāṃ nidadhyān mṛtyunaināḥ pariveśayet
tām evānūdyanti
atha yat tasyāṃ nimārṣṭi tām eva tena prīṇāti
atra pitaro mādayadhvam ity uktvā parāyanti
ta āhavanīyam upatiṣṭhante
susaṃdṛśaṃ tvā vayam ity ā tamitos tiṣṭhanti
agnim evopadraṣṭāraṃ kṛtvāntaṃ prāṇasya gacchanti
amīmadanta pitarā ity uktvā prapadyante
ta ūrṇāṃ daśāṃ vā nyasyanti
yad evātra nigacchanti tasyaiṣā niravattiḥ
paretana pitaraḥ somyāsā ity āhānuṣaktā vā etān pitaraḥ syur vyāvṛttyai
samantam apaḥ pariṣiñcan paryeti
mārjanam evaiṣām
tad apariṣiñcan punaḥ paryeti
amuṃ vā ete lokaṃ nigacchanti ye pitṛyajñena caranti
prajāpatis tv evaināṃs tatā unnetum arhati
yat prājāpatyām ṛcam anvāha prajāpatir evaināṃs tatā unnayati
atha yad apariṣiñcan punaḥ paryety amuṃ vā etaṃ lokaṃ punar upāvartante
pitṝn vā etad yajño 'gan
pāṅkto yajñaḥ
yat paṅktyā punar āyanti sahaiva yajñenāyanti
manasvatībhir āyanti
mana eva punar upahvayante
etad vā asya saṃvatsaro 'bhīṣṭo 'bhūd abhīṣṭā ṛtavaḥ
atha vā asya rudrā anabhīṣṭāḥ
yad ete tryambakās tenaivāsya rudrā abhīṣṭāḥ prītā bhavanti
ekakapālā bhavanti
na vai puruṣaḥ kapālair āpyaḥ
ekadhaivainam āpnoti
atho ekā vā iyam
asyām eva pratitiṣṭhati
abhighāryā3 nābhighāryā3 iti mīmāṃsante
yad abhighārayed rudrāyāsya paśūn apidadhyāt
tan na sūrkṣyam
abhighāryā eva
na hi havir anabhighṛtam asti
ekolmukaṃ haranti
ekolmukaṃ hi rudrāṇām
dhūpāyaddharanti
dhūpāyaddhi rudrāṇām
etāṃ diśaṃ haranti
eṣā hi rudrāṇāṃ dik
parācīnaṃ haranti
parāñcam eva rudraṃ haranti
ākhuṃ te rudra paśuṃ karomīti
ākhukirā ekam upavapati
paśubhyas tena niravadayate
tasmāt tān paśupatir ghātukaḥ
catuṣpathe yājayet
catuṣpathe vai rudrāṇāṃ gṛhāḥ
gṛheṣv eva rudraṃ niravadayata eṣa te rudra bhāgas taṃ juṣasva saha svasrāmbikayā svāheti
śarad vai rudrasya yoniḥ svasāmbikā
etāṃ vā eṣo 'nvabhyavacarati
tasmāccharadi bhūyiṣṭhaṃ hanti
tayaivainaṃ saha niravadayate
madhyamaparṇena juhoti
taddhyarakṣohatam
āraṇyena juhoti
araṇya eva rudraṃ niravadayate
yat pātreṇa juhuyād rudraṃ prajāsv anvavanayet
tasmād āraṇyena juhoti
avāmba rudram adimahīti
anṛṇā evābhūvan
bheṣajaṃ gave aśvāya puruṣāya bheṣajam ity anṛṇā eva bhūtvā bheṣajam akrata
tryambakaṃ yajāmahā iti pariyanti
tatrāpi patikāmā paryeti
pativedanam evāsyāḥ
tat tān ūrdhvān udasya pratilabhante
bhagam eva pratilabhante
tān yajamānāya samāvapanti
bhagam evāsmai samāvapanti
yā patikāmā syāt tasyai samāvapeyuḥ
bhagam evāsyai samāvapanti
tān mūte kṛtvā vṛkṣa āsañcati
rudraiṣa te bhāgaḥ
tenāvasena paro mūjavato 'tīhi pinākahastaḥ kṛttivāsā avatatadhanveti
girir vai rudrasya yoniḥ
ato vā eṣo 'nvabhyavacāraṃ prajāḥ śamāyate
svenaivainaṃ bhāgadheyena svaṃ yoniṃ gamayati
anapekṣamāṇā āyanti rudrasyānanvavāyāya
parogoṣṭhaṃ mārjayante
parogoṣṭham eva rudraṃ niravadayante
ambī vai strī bhaganāmnī
tasmāt tryambakāḥ
yasya vai havir apratiṣṭhitam apratiṣṭhitaḥ so 'pratiṣṭhitā asya tryambakāḥ
ādityaṃ ghṛte caruṃ nirvapet punar etya gṛheṣu
iyaṃ vā aditiḥ
iyaṃ pratiṣṭhā
yad ādityo 'syām eva pratitiṣṭhati
deva savitaḥ prasuva yajñaṃ prasuva yajñapatiṃ bhagāya
divyo gandharvaḥ ketapūḥ ketaṃ punātu vācaspatir vācam adya svadātu naḥ
vājasya nu prasave mātaraṃ mahīm aditiṃ nāma vacasā karāmahe
viśvaṃ hy asyāṃ bhuvanam āviveśa tasyāṃ devaḥ savitā dharmaṃ sāviṣat
apsv antar amṛtam apsu bheṣajam apām uta praśastiṣu
aśvā bhavata vājinaḥ
vāyur vā tvā manur vā tvā gandharvāḥ saptaviṃśatiḥ
te agre aśvam ayuñjaṃs te asmin javam ādadhuḥ
apāṃ napād āśuheman ya ūrmiḥ pratūrtiḥ kakubhvān vājasāḥ
tena vājaṃ seṣam
devasya savituḥ prasave satyasavaso varṣiṣṭhaṃ nākaṃ ruheyam
devasya vayaṃ savituḥ prasave satyasavanasya bṛhaspater vājino vājajito vājaṃ jeṣma
vājaṃ vājino jayatādhvānaṃ skabhnuvanto yojanā mimānāḥ
kāṣṭhāṃ gacchata
śaṃ no bhavantu vājino haveṣu devatātā mitadravaḥ svarkāḥ
jambhayanto 'hiṃ vṛkaṃ rakṣāṃsi sanemy asmad yuyavann amīvāḥ
vāje vāje 'vata vājino no dhaneṣu viprā amṛtā ṛtajñāḥ
asya madhvaḥ pibata mādayadhvaṃ tṛptā yāta pathibhir devayānaiḥ
te no arvanto havanaśruto havaṃ viśve śṛṇvantu vājino mitadravaḥ
sahasrasā medhasātā saniṣyavo maho ye dhanā samitheṣu jabhrire
eṣa sya vājī kṣipaṇiṃ turaṇyati grīvāyāṃ baddho apipakṣa āsan
kratuṃ dadhikrām anu saṃsaniṣyadat pathām aṅkāṃsy anv āpanīphaṇat
uta smāsya dravatas turaṇyataḥ parṇaṃ na ver anu vāti pragardhinaḥ
śyenasyeva dravato aṅkasaṃ pari dadhikrāvṇaḥ sahorjā taritrataḥ
ā mā vājasya prasavo jagamyād ā mā dyāvāpṛthivī viśvaśaṃbhū
ā mā ganta pitaro viśvarūpā ā mā somo amṛtatvena gamyāt
indrāya vācaṃ vadata
indrāya vācaṃ saṃvadata
indraṃ vājaṃ jāpayata
indra vājaṃ jayeyam
vaḥ sā satyā saṃvāg abhūd yām indreṇa samadadhvam
ajījapata vanaspatayaḥ
indrāya vācaṃ vimucyadhvam
vājinau vājajitau vājaṃ jitvā bṛhaspater bhāgam avajighratam
vājinau vājajitau vājaṃ jitvā bṛhaspater bhāge nimṛjyethām
svo rohāvehi
svo rohāvehi
svo rohāva
āyur yajñena kalpate
prāṇo yajñena kalpate
cakṣur yajñena kalpate
śrotraṃ yajñena kalpate
mano yajñena kalpate
vāg yajñena kalpate
brahmā yajñena kalpate
pṛṣṭhaṃ yajñena kalpate
svar yajñena kalpate
yajño yajñena kalpate
vājāya svāhā
prasavāya svāhā
apijāya svāhā
kratave svāhā
aharpataye svāhā
vākpataye svāhā
vasave svāhā
svar mūrdhā vaiyaśano vyaśyann āntyo 'ntyo bhauvanaḥ
bhuvanasya pataye 'dhipataye svāhā
annāya tvā
vājāya tvā
vājajityāyai tvā
iṣe tvā
ūrje tvā
rayyai tvā
poṣāya tvā
svar devā agāma
amṛtā abhūma
prajāpateḥ prajā abhūma
agne acchā vadeha naḥ pratyaṅ naḥ sumanā bhava
pra no yaccha viśaspate dhanadā asi nas tvam
pra no yacchatv aryamā pra bhagaḥ pra bṛhaspatiḥ
pra devāḥ prota sūnṛtā pra vāg devī dadātu naḥ
aryamaṇaṃ bṛhaspatim indraṃ dānāya codaya
vācaṃ viṣṇuṃ sarasvatīṃ savitāraṃ ca vājinam
somaṃ rājānaṃ varuṇam agnim anvārabhāmahe
ādityān viṣṇuṃ sūryaṃ brahmāṇaṃ ca bṛhaspatim
indravāyū susaṃdṛśā suhaveha havāmahe
yathā naḥ sarvā ij janaḥ saṃgame sumanā asat
vājasyemaṃ prasavaḥ suṣuve 'gre somaṃ rājānam oṣadhīṣv apsu
sa virājaṃ paryetu prajānan prajāṃ puṣṭiṃ vardhayamāno asme
vājasyemāṃ prasavaḥ śiśriye divaṃ sa oṣadhīḥ samanaktu ghṛtena
tā asmabhyaṃ madhumatīr bhavantu vayaṃ rāṣṭre jāgṛyāmā purohitāḥ
vājasyedaṃ prasava ābabhūvemā ca viśvā bhuvanāni sarvataḥ
aditsantaṃ dāpayatu prajānan rayiṃ ca naḥ sarvavīraṃ niyacchatu
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇa bṛhaspatiṃ sāmrājyāyābhiṣiñcāmi
indraṃ sāmrājyāyābhiṣiñcāmi
upayāmagṛhīto 'si
druṣadaṃ tvā nṛṣadam āyuṣadam indrāya juṣṭaṃ gṛhṇāmi
eṣa te yoniḥ
indrāya tvā
upayāmagṛhīto 'si
pṛthivīṣadaṃ tvāntarikṣasadaṃ nākasadam indrāya juṣṭaṃ gṛhṇāmi
eṣa te yoniḥ
indrāya tvā
upayāmagṛhīto 'si
apsuṣadaṃ tvā ghṛtasadaṃ bhūtasadam indrāya juṣṭaṃ gṛhṇāmi
eṣa te yoniḥ
indrāya tvā
upayāmagṛhīto 'si
graha viśvajanīna niyantar viprāyāma te
yās tisraḥ prathamajā divyaḥ kośaḥ samukṣitaḥ
tāsāṃ viśiśnānām iṣam ūrjaṃ samagrabham
indrāya tvā juṣṭaṃ gṛhṇāmi
eṣa te yoniḥ
indrāya tvā
upayāmagṛhīto 'si
apāṃ rasam udvayasaṃ sūryāñ śukraṃ samābhṛtam
apāṃ rasasya yo rasas taṃ te gṛbhṇāmy uttamam
indrāya tvā juṣṭaṃ gṛhṇāmi
eṣa te yoniḥ
indrāya tvā
kuvid aṅga yavamanto yavaṃ cid yathā dānty anupūrvaṃ viyūya
ihehaiṣāṃ kṛṇuta bhojanāni ye barhiṣā namauktiṃ na jagmuḥ
upayāmagṛhīto 'si
prajāpataye tvā juṣṭaṃ gṛhṇāmi
eṣa te yoniḥ
prajāpataye tvā
ayā viṣṭhā prajāpataye tvā
devā vai nānā yajñān apaśyan
atha vā etaṃ sarve 'paśyan
tasmin vā ayatanta
tasminn ājim ayuḥ
taṃ bṛhaspatir udajayat
bṛhaspatir vai devānāṃ purohitaḥ
yad vai purohito brāhmaṇaṃ śṛṇoti tad rājñe
tenendram ayājayat
sa svārājyam agacchat
sa eṣa svārājyo yajñaḥ
svārājyaṃ gacchati ya etena yajate
yad bṛhaspatir udajayat tasmād brāhmaṇo yajeta
yad indram ayājayaṃs tasmād rājanyaḥ
devā vai nānā yajñān āharan
imam aham imaṃ tvam iti
atha vā etaṃ prajāpatir āharat
tasmin vā apitvam aicchanta
tebhyaś chandāṃsy ujjitīḥ prāyacchat
atha vā etena prajāpatir ayajata
sa svārājyam agacchat
sa eṣa svārājyo yajñaḥ
svārājyam gacchati ya etena yajate
annaṃ vai vājaḥ
tad ya evaṃ vidvān annam atti vājayati ha vā enam annam adyamānam
somo vai vājapeyaḥ
tad ya evaṃ vidvānt somaṃ pibati vājaṃ ha gacchati
yāvanto hi devāḥ somam apibaṃs te vājam agacchan
tasmāt sarvaḥ somaṃ pipāsati
vājaṃ ha gacchati
vāgghi vājasya prasavaḥ
sā vai vāk sṛṣṭā caturdhā vyabhavat
eṣu lokeṣu trīṇi turīyāṇi paśuṣu turīyam
yā pṛthivyāṃ sāgnau sā rathantare
yāntarikṣe sā vāte sā vāmadevye
yā divi sā bṛhati sā stanayitnau
atha paśuṣu
tato yā vāg atyaricyata tāṃ brāhmaṇe nyadadhuḥ
tasmād brāhmaṇa ubhayīṃ vācaṃ vadati yaś ca veda yaś ca na
yā bṛhadrathantarayor yajñād enaṃ tayāgacchati
yā paśuṣu taya ṛteyajñam
tad ya evaṃ vedā ha vā enam apratikśātaṃ gacchati
yāvatī vāk tāṃ hi veda
vācā hi dīyate vācā pradīyate
yo gāthānārāśaṃsībhyāṃ sanoti na tasya pratigṛhyam
anṛtena hi sa tat sanoti
na mattasya
yadā hi tasya mado vyety atha taṃ tat tapati
saptadaśa vā ete dvayā grahāḥ prājāpatyāḥ
saptadaśaḥ puruṣaḥ prājāpatyaś catvāry aṅgāni śirogrīvam ātmā vāk saptamī daśa prāṇāḥ
aṅge 'ṅge vai puruṣasya pāpmopaśliṣṭaḥ
yad vyatiṣajan grahān gṛhṇāty aṅgād aṅgād evainaṃ pāpmano muñcati
śrīr vai somaḥ
pāpmā suropayāmaḥ
āgate kāle prāñcaḥ somair utkrāmanti pratyañcaḥ suropayāmaiḥ
pāpmanaivainaṃ vipunanti
tasmād āhur vājapeyayājy eva pūta iti
pāpmanā hy enaṃ vipunanti
deva savitaḥ prasuva yajñaṃ prasuva yajñapatiṃ bhagāyeti
paruṣi paruṣi juhoti
utsannayajño vā eṣa
ko ha tad veda yad etasya kriyate yan na
sarvatvāyaiva prasavāya
vājasya nu prasave mātaraṃ mahīm
iti ratham upāvaharatīyaṃ vā aditiḥ
anayaivainaṃ prasūtaṃ savitrā copāvaharati vājasyojjityai
apsv antar amṛtam apsu bheṣajam
ity aśvānt snapayanti
apsujā vā aśvāḥ
svād evainān yoner janayanti
vāyur vā tvā manur vā tveti yunakti
na vā etān manuṣyā yoktum arhanti
devatābhir evainān yunakti
apāṃ napād āśuhemann iti rarāṭāni pratimārṣṭi
pūrvam eva yajur uditam anu vadati
dundubhīn nihrādayanti
vāg vā eṣaikāraṇyaṃ prāviśat
tām evojjayati
atho yā vanaspatiṣu vāk tām evāvarunddhe
saptadaśaḥ sarvo bhavati
prajāpatir vai saptadaśaḥ
prajāpatim evāpnoti
utsannayajño vā eṣa
saṃvatsarād vā adhy utsannayajño 'varudhyate
saṃvatsarād evainam adhy āptvāvarunddhe
devasya savituḥ prasave satyasavaso varṣiṣṭhaṃ nākaṃ ruheyam iti brahmā rathacakraṃ sarpati
savitṛprasūta eva vajraṃ sarpati vājasyojjityai
atho prajāpatir vai brahmā yajñasya
prajāpatir evainaṃ vajrād adhi prasuvati vājasyojjityai
sāma gāyate
satyaṃ vai sāma
satyenaivojjayati
ujjitīr vājayati
annaṃ vai vājo 'nnādyasyojjityai
devasya vayaṃ savituḥ prasave satyasavanasya bṛhaspater vājino vājajito vājaṃ jeṣmeti ratham abhyātiṣṭhati
savitṛprasūta eva ratham abhyātiṣṭhati vājasyojjityai
vājinām ṛco 'nvāha vājasyojjityai
ājiṃ dhāvanti vājasyojjityai
anudiṣṭai rathair dhāvanti
dakṣiṇayaiva svargaṃ lokam eti
yad anudiṣṭai rathair dhāvanti dakṣiṇayā vā etad yajamānaḥ saha svargaṃ lokam eti
athaiṣa naivāraḥ saptadaśaśarāvaḥ
devā oṣadhīṣu pakvāsv ājim ayuḥ
tā bṛhaspatir udajayat
sa etān nivārān nyavṛṇīta
tan nivārāṇāṃ nivāratvam
bṛhaspatir vai tā udajayat
tam eva bhāginaṃ karoty ahiṃsāyai
tam adhaś cātvālaṃ haranti
iha vā asā āditya āsīt
tam ito 'dhy amuṃ lokam aharan
tad yato 'dhy amuṃ lokam aharan yac cātvāle 'vadadhati yajamānam eva svargaṃ lokaṃ haranti
ā mā vājasya prasavo jagamyād iti ratheṣu punarāsṛteṣu juhoti
yam eva vājam udajaiṣus tam ātman dhatte
ajījapata vanaspatayā indrāya vācaṃ vimucyadhvam iti rathavimocanīyaṃ juhoti
yajuṣaiva yujyante
yajuṣā vimucyante
vājinau vājajitau vājaṃ jitvā bṛhaspater bhāgam avajighratam iti bhāginā evainā akaḥ
vājinau vājajitau vājaṃ jitvā bṛhaspater bhāge nimṛjyethām iti sarvān evainān prīṇāti
ardhavaśāṃ ca suropayāmāṃś ca haranti ya ājiṃ dhāvanti
tebhyo yam eva vājam udajaiṣus taṃ parikrīṇīte
madhuṣṭhālaṃ brahmaṇe
brahmaṇa eva tena parikrīṇīte
kakubho rājaputraḥ prāśnāti
vīryaṃ vai kakup
vīryam evātman dhatte
svo rohāvehi svo rohāvehi svo rohāveti svar vā etad rokṣyan patnyā saṃvadate
atho anvārambho vā eṣa yajñasya
patnyā saha svarge loke bhavataḥ
āyur yajñena kalpate
prāṇo yajñena kalpate
ity etāvān vai puruṣaḥ
yāvān eva puruṣas tam āpnoti
sa sarvo bhūtvā svargaṃ lokam eti
darbhamayaṃ vāso bhavati pavitratvāya
gaudhūmaṃ caṣālam
prājāpatyā vai godhūmāḥ
ardhaṃ praty āsām oṣadhīnām
sahaivānnādyenāmuṃ lokam eti
vājāya svāhā prasavāya svāheti trayodaśa vā etā āhutayaḥ
trayodaśa māsāḥ saṃvatsaraḥ
saṃvatsaraṃ vāvāsmā etad upadadhāti svarge loke
tasminn eva pratitiṣṭhati
annāya tvā vājāya tvā vājajityāyai tvety ūṣapuṭair arpayanti
prājāpatyā vā ūṣāḥ
śvaḥ śvo bhūyāṃso bhavanti
annādyena eva enam arpayanti
eti vai eṣaḥ asmāt lokāt yaḥ amum lokam eti
yad ūṣapuṭair arpayanti tenāsmāllokānnaiti
tenāsmiṃlloke dhṛtaḥ
hiraṇyam abhyavarohati
tejo vai hiraṇyam
tejasy eva pratitiṣṭhati
bastājinam abhyavarohati
paśavo vai bastājinam
paśuṣv eva pratitiṣṭhati
annasyānnasya juhoti vājaprasavyābhiḥ
annaṃ vai vājo 'nnādyasyāvaruddhyai
ubhayaṃ grāmyaṃ cāraṇyaṃ ca juhoty ubhayasyānnādyasyāvaruddhyai
audumbareṇa sruveṇa juhoti
ūrg vā udumbara ūrjo 'varuddhyai
saptabhir juhoti
sapta vai chandāṃsi
chandobhir evāsmā annādyam avarunddhe
atho vāg vai chandāṃsi
vācaivāsmā annādyaṃ prayacchati
athaite 'tigrāhyāḥ
yad evādaḥ paramannādyam anavaruddhaṃ tasyaite 'varuddhyai gṛhyante
athaite paśavā ālabhyante yajñakratūnām avaruddhyai
yad āgneyo 'gniṣṭomaṃ tenāvarunddhe
yad aindrāgna ukthyaṃ tena
yad aindro vṛṣṇiḥ ṣoḍaśinaṃ tena
yat sārasvatī meṣī yad evādaḥ saptadaśaṃ stotram anāptam anavaruddhaṃ tad evaitayāpnoti
tad avarunddhe
athaiṣā vaśā
devāś ca vā asurāś cāspardhanta
neme devā āsan neme 'surāḥ
te devā etāṃ vaśām apaśyan
tayā lokaṃ dvitīyam avṛñjatāsuralokam
yasyāvadyati sa devalokaḥ
yasya nāvadyati so 'suralokaḥ
taṃ lokam evaitayā dvitīyaṃ yajamāno vṛṅkte bhrātṛvyalokam eva
sārasvaty anyeṣām uttamā bhavati
sārasvaty vāg anyeṣāṃ prathamā
vāg vai sarasvatī
vācā yajñaḥ saṃtataḥ
vācaiva yajñaṃ saṃtanoti
yad vai yajñasya vidvān na karoti yac cāvidvān antareti tac chidram
tad vācaiva sarasvatyā kalpayati
aniruktaḥ prātaḥsavaḥ
prajāpatim eva tenāpnoti
viyonir vai vājapeyaḥ prājāpatyaḥ san niruktasāmā
yad aniruktaḥ prātaḥsavas tena sayoniḥ
rathantaraṃ sāma bhavaty āśīyā ujjityai
atho iyaṃ vai rathantaram
asyām eva sūyate
vājavatīr mādhyaṃdine pavamāne bhavanti
annaṃ vai vājo 'nnādyasyāvaruddhyai
citravatīr ārbhave pavamāne bhavanti svargasya lokasya samaṣṭyai
śipiviṣṭavatīṣu stuvate
eṣā vai prajāpateḥ paśuṣṭhās tanūr yañ śipiviṣṭam
tasmāñ śipiviṣṭavatīṣu stuvate
āṣṭādaṃṣṭram uttamam ukthānāṃ bhavati
uttare eva stotre abhisaṃtanoti
yad vai yajñasyātiricyate 'muṃ taṃ lokam abhyatiricyate
bṛhat tv evāmuṃ lokam āptum arhati
indriyaṃ vai vīryaṃ bṛhat
yad bṛhatā stuvate indriye vā etad vīrye tato yajñasya yajamānaḥ pratitiṣṭhati
agnir ekākṣarām udajayad aśvinau dvyakṣarāṃ viṣṇus tryakṣarāṃ somaś caturakṣarāṃ savitā pañcākṣarāṃ pūṣā ṣaḍakṣarāṃ marutaḥ saptākṣarāṃ bṛhaspatir aṣṭākṣarāṃ mitro navākṣarāṃ varuṇo daśākṣarām indrā ekādaśākṣarāṃ viśve devā dvādaśākṣarāṃ vasavas trayodaśākṣarāṃ rudrāś caturdaśākṣarām ādityāḥ pañcadaśākṣarām aditiḥ ṣoḍaśākṣarām
prajāpatiḥ saptadaśaḥ
agnir ekākṣarayā vācam udajayat
aśvinau dvyakṣarayā prāṇāpānā udajayatām
viṣṇus tryakṣarayā trīṇ imāṃllokān udajayat
somaś caturakṣarayā catuṣpadaḥ paśūn udajayat
savitā pañcākṣarayā pañca diśā udajayat
pūṣā ṣaḍakṣarayā ṣaḍ ṛtūn udajayat
marutaḥ saptākṣarayā saptapadāṃ śakvarīm udajayan
bṛhaspatir aṣṭākṣarayāṣṭau diśā udajayac catasro diśaś catasro 'kuśalīḥ
mitro navākṣarayā nava prāṇān udajayat
varuṇo daśākṣarayā virājam udajayat
indrā ekādaśākṣarayā triṣṭubham udajayat
viśve devā dvādaśākṣarayā jagatīm udajayan
vasavas trayodaśākṣarayā trayodaśaṃ māsam udajayan
rudrāś caturdaśākṣarayā caturdaśaṃ māsam udajayan
ādityāḥ pañcadaśākṣarayā pañcadaśaṃ māsam udajayan
aditiḥ ṣoḍaśākṣarayā ṣoḍaśaṃ māsam udajayat
prajāpatiḥ saptadaśaḥ
agnir ekākṣarayodajayan mām imāṃ pṛthivīm aśvinau dvyakṣarayā pramām antarikṣaṃ viṣṇus tryakṣarayā pratimāṃ svargaṃ lokaṃ somaś caturakṣarayāśrīvīr nakṣatrāṇi
savitā pañcākṣarayākṣarapaṅktim udajayat
yā hy akṣarapaṅktiḥ sā paṅktiḥ
caturdhā hy etasyāḥ pañca pañcākṣarāṇi
pūṣā ṣaḍakṣarayā gāyatrīm udajayat
caturdhā hy etasyāḥ ṣaṭ ṣaḍakṣarāṇi
marutaḥ saptākṣarayoṣṇiham udajayan
caturdhā hy etasyāḥ sapta saptākṣarāṇi
bṛhaspatir aṣṭākṣarayānuṣṭubham udajayat
caturdhā hy etasyā aṣṭāṣṭā akṣarāṇi
mitro navākṣarayā bṛhatīm udajayat
caturdhā hy etasyā nava navākṣarāṇi
varuṇo daśākṣarayā virājam udajayat
caturdhā hy etasyā daśa daśākṣarāṇi
indrā ekādaśākṣarayā triṣṭubham udajayat
caturdhā hy etasyā ekādaśaikādaśākṣarāṇi
viśve devā dvādaśākṣarayā jagatīm udajayan
caturdhā hy etasyā dvādaśa dvādaśākṣarāṇi
vasavas trayodaśākṣarayā trayodaśaṃ māsam udajayan
rudrāś caturdaśākṣarayā caturdaśaṃ māsam udajayan
ādityāḥ pañcadaśākṣarayā pañcadaśaṃ māsam udajayan
aditiḥ ṣoḍaśākṣarayā ṣoḍaśaṃ māsam udajayat
prajāpatiḥ saptadaśaḥ
agnayā ekākṣarayā chandase svāhā
aśvibhyāṃ dvyakṣarāya chandase svāhā
viṣṇave tryakṣarāya chandase svāhā
somāya caturakṣarāya chandase svāhā
savitre pañcākṣarāya chandase svāhā
pūṣṇe ṣaḍakṣarāya chandase svāhā
marudbhyaḥ saptākṣarāya chandase svāhā
bṛhaspataye 'ṣṭākṣarāya chandase svāhā
mitrāya navākṣarāya chandase svāhā
varuṇāya daśākṣarāya chandase svāhā
indrāyaikādaśākṣarāya chandase svāhā
viśvebhyo devebhyo dvādaśākṣarāya chandase svāhā
vasubhyas trayodaśākṣarāya chandase svāhā
rudrebhyaś caturdaśākṣarāya chandase svāhā
ādityebhyaḥ pañcadaśākṣarāya chandase svāhā
adityai ṣoḍaśākṣarāya chandase svāhā
prajāpatiḥ saptadaśaḥ
aindrāgnam ekādaśakapālaṃ nirvaped yasya sajātā vīyuḥ
ojo vai vīryam indrāgnī
ojasaivainān vīryeṇa punar upāsyate
aindrāgnam ekādaśakapālaṃ nirvaped bhrātṛvyavān
ojo vai vīryam indrāgnī
ojasaivainān vīryeṇābhibhavati
aindrāgnam ekādaśakapālaṃ nirvapet prajākāmo yo 'laṃ prajāyai san prajāṃ na vindeta
prajāpater vā indrāgnī prajām apāgūhatām
tā etena bhāgadheyenopādhāvat
tā asmai prajāṃ punar adattām
indrāgnī khalu vā etasya prajām apagūhato yo 'laṃ prajāyai san prajāṃ na vindate
tā eva bhāgadheyenopāsarat
tā asmai prajāṃ punar dattaḥ
vindadvatī yājyānuvākye bhavataḥ
vittyā eva
aindrāgnam ekādaśakapālaṃ nirvapet saṃgrāmam abhiprayān
ojo vai vīryam indrāgnī
ojasaivainaṃ vīryeṇābhiprayāti
aindrāgnam ekādaśakapālaṃ nirvapet saṃgrāmaṃ saṃyatya
ojo vai vīryam indrāgnī
ojasaivainaṃ vīryeṇa jayati
sa yadā saṃgrāmaṃ jayed athaindrāgnam ekādaśakapālaṃ nirvapet
ojasā vā eṣa vīryeṇa vyṛdhyate yaḥ saṃgrāmaṃ jayati
ojo vīryam indrāgnī
ojasaivainaṃ vīryeṇa samardhayate
aindrāgnam ekādaśakapālaṃ nirvapet pauṣṇaṃ caruṃ janatām abhiprayān
ojo vai vīryam indrāgnī
ojasaivaināṃ vīryeṇābhiprayāti
pūṣā vīryasyānupradātā
so 'smai vīryam anuprayacchati
aindrāgnam ekādaśakapālaṃ nirvapet pauṣṇaṃ caruṃ kṣetrasya pataye caruṃ kṣetram adhyavasyan
ojo vai vīryam indrāgnī
ojasaivāsmai vīryeṇa lokaṃ vindataḥ
pūṣā vīryasyānupradātā
so 'smai vīryam anuprayacchati
iyaṃ kṣetrasya patnī
asyām eva pratitiṣṭhati
agnaye vaiśvānarāya dvādaśakapālaṃ nirvapet kāmāya
saṃvatsaro vā agnir vaiśvānaraḥ
saṃvatsare kāma āpyate
saṃvatsaram evāpat
so 'smai kāmam āpnoti yatkāmo bhavati
agnaye vaiśvānarāya dvādaśakapālaṃ nirvapet samāntam abhidhrokṣyan
saṃvatsaro vā agnir vaiśvānaraḥ
saṃvatsarāya samamyate
saṃvatsaram evāptvāvaruṇaṃ kāmam abhidruhyati
agnaye vaiśvānarāya dvādaśakapālaṃ nirvapet saniṃ praiṣyan
saṃvatsaro vā agnir vaiśvānaraḥ
saṃvatsarāya pratigṛhyate
saṃvatsaram evāptvā sātāṃ saniṃ vanute
sa yadā vanvītāthāgnaye vaiśvānarāya dvādaśakapālaṃ nirvapet
saṃvatsaro vā agnir vaiśvānaraḥ
saṃvatsaram eṣa prayuṅkte
saṃvatsara etasmai vanute
tam eva bhāginam akaḥ
taṃ vyamauk
yaṃ dviṣyāt tasmai dakṣiṇāṃ dadyāt
pāśena vā eṣa carati
tam evāsmin pratimuñcati
ekahāyano gaur dakṣiṇā
sa hi saṃvatsarasya pratimā
agnaye vaiśvānarāya dvādaśakapālaṃ nirvaped anannam atsyan
saṃvatsaro vā agnir vaiśvānaraḥ
saṃvatsarāyaivainad apyadhāt
sa yadānannam adyād athāgnaye vaiśvānarāya dvādaśakapālaṃ nirvapet
yad evādo 'nannam atti tad asmai saṃvatsaraḥ svadayati
svaditam evātti
sīsaṃ dakṣiṇā kṛṣṇaṃ vā vāsaḥ
anannaṃ vai sīsam anannaṃ kṛṣṇam
anannenaivānannam apahatyānnādyam ātman dhatte
agnaye vaiśvānarāya dvādaśakapālaṃ nirvapet saṃgrāmam abhiprayān
saṃvatsaro vā agnir vaiśvānaraḥ
saṃvatsareṇaivainam abhiprayāti
agnaye vaiśvānarāya dvādaśakapālaṃ nirvapet saṃgrāmaṃ saṃyatya
yataro vai saṃgṛbhāṇayor āyatanavattaro bhavati sa jayati
iyaṃ vā agnir vaiśvānaraḥ
imām evāyatanam akṛta
asyāṃ parākraṃsta
jayati saṃgrāmam
sa yadā saṃgrāmaṃ jayed athāgnaye vaiśvānarāya dvādaśakapālaṃ nirvapet
saṃvatsaro vā agnir vaiśvānaraḥ
saṃvatsaram eṣa prayuṅkte
saṃvatsara etasmai jayati
tam eva bhāginam akaḥ
taṃ vyamauk
agnaye vaiśvānarāya dvādaśakapālaṃ nirvaped yaḥ kāmayeta
anena rājñemān yavān vrīhīn vādadhīyeti
saṃvatsaro vā agnir vaiśvānaraḥ
saṃvatsaro 'nnādyasya pradātā
tam eva bhāgadheyenopāsarat
so 'smā annādyaṃ prayacchati
agnaye vaiśvānarāya dvādaśakapālaṃ nirvaped vāruṇaṃ yavamayaṃ carum
āmayāvinaṃ yājayet
varuṇagṛhīto vā eṣa ya āmayāvī
varuṇād evainaṃ tena muñcati
asau vā ādityo 'gnir vaiśvānaraḥ
amunā vā enam etan nigṛhītaṃ varuṇo gṛhṇāti
tata enaṃ muktvā yāvān evāsyātmā taṃ varuṇān muñcati
vāruṇaṃ caruṃ nirvaped yavamayam iyantam agnaye vaiśvānarāya dvādaśakapālam
bhūtikāmaṃ yājayet
varuṇagṛhīto vā eṣa yo bhūtikāmaḥ
varuṇād evainaṃ tena muñcati
iyāṃś carur bhavati
etāvān vā ātmā
yāvān evāsyātmā taṃ varuṇāt muktvā
asau vā ādityo 'gnir vaiśvānaraḥ
amum enam anvārambhayati
amuṣyainam ādityasya mātrāṃ gamayati
agnaye jātavedase 'ṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ yaḥ sarvavedasī prathamām iṣṭim ālabheta
agnir vā etasya tad veda yatrāsyeṣṭaṃ yatra sukṛtam
agnir evāsmai tad vindati
amedhyo vā eṣa yaḥ sarvaṃ dadāti
tad dadhikrāvaivainaṃ medhyaṃ karoti
saṃvatsaro vā agnir vaiśvānaraḥ
saṃvatsaro vā etasya tad veda yatrāsyeṣṭaṃ yatra sukṛtam
saṃvatsara evāsmai tad vindati
agnaye surabhimate 'ṣṭākapālaṃ nirvapet
abhiśasyamānaṃ yājayet
rathaprotaṃ vai dārbhyam abhyaśaṃsan
taṃ kaulakāvatī abrūtām
tathā tvā yājayiṣyāvo yathā te 'nnam atsyanti
yatra grāmyasya paśor nopaśṛṇavas tad gaccha
yas tvā kaś copāyat tūṣṇīm evāsva
iti
taṃ ha sma vai vyāghrā upaghrāyaṃ tūṣṇīm evāpakrāmanti
tau vai tatraiva śvo bhūte yajñāyudhair anvetyāgniṃ mathitvāgnaye surabhimate 'ṣṭākapālaṃ niravapatām
tato vā enaṃ na paryavṛñjan
yam abhiśaṃseyus tam etayā yājayet
durabhi vā etam ārad yam abhiśaṃsanti
eṣā vā agner bheṣajā tanūr yat surabhiḥ
bheṣajam evāsmā akaḥ
surabhim enam akaḥ
śamayaty eva
agnaye pavamānāyāṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ punar etya gṛheṣu
pavamāna evainaṃ punāty agnir niṣṭapati
apūto vā eṣa yam abhiśaṃsanti
nainaṃ dadhikrāvā cana pāvayāṃkriyād iti khalu vā āhuḥ
tad dadhikrāvaivainaṃ pāvayati
saṃvatsaro vā agnir vaiśvānaraḥ
saṃvatsara evainaṃ svadayati
āgneyam aṣṭākapālaṃ nirvaped agnīṣomīyam ekādaśakapālaṃ dyāvāpṛthivīyaṃ dvikapālaṃ yaḥ saṃgrāmaṃ jigīṣen nṛjyāyaṃ vā jijyāset
ṛddhyā evāgneyaḥ
agnīṣomābhyāṃ vai vīryeṇendro vṛtram ahan
vṛtraṃ khalu vā eṣa hanti yaḥ saṃgrāmaṃ jayati nṛjyāyaṃ vā jināti
tad vārtraghnam evaitat
indro vai vṛtrāya vajram udayacchat
taṃ dyāvāpṛthivī nānvamanyetām
tam etena bhāgadheyenānvamanyetām
yad dyāvāpṛthivīyaḥ
vajrasyānumatyai
atho anumatavajro 'sad iti
sa yadā saṃgrāmaṃ jayen nṛjyāyaṃ vā jinīyād athāgneyam aṣṭākapālaṃ nirvaped aindrāgnam ekādaśakapālaṃ dyāvāpṛthivīyaṃ dvikapālam
ṛddhyā evāgneyaḥ
agnīṣomābhyāṃ vai vīryeṇendro vṛtram ahan
sa ojasā vīryeṇa vyārdhyata
sa etam aindrāgnam apaśyat
tenaujo vīryam ātmann adhatta
ojasā vā eṣa vīryeṇa vyṛdhyate yaḥ saṃgrāmaṃ jayati nṛjyāyaṃ vā jināti
ojo vīryam indrāgnī
ojasaivainaṃ vīryeṇa samardhayataḥ
atha yad dyāvāpṛthivīyaḥ
ye evāsmai vajram anvamaṃsātāṃ tābhyām eṣa bhāgaḥ kriyate
agnīṣomīyam ekādaśakapālaṃ nirvaped brāhmaṇaḥ kāmāya
agnīṣomīyo vai brāhmaṇo devatayā
svām eva devatāṃ kāmāya bhāgadheyenopāsarat
tā asmai kāmaṃ samardhayato yatkāmo bhavati
agnīṣomīyam ekādaśakapālaṃ nirvapet
brāhmaṇaṃ bhūtikāmaṃ yājayet
devā vai satram āsata kurukṣetre 'gniḥ somā indraḥ
te 'bruvan
yatamaṃ naḥ prathamaṃ yaśa ṛcchāt tan naḥ saheti
teṣāṃ vai somaṃ yaśa ārchat
tam abhisamagacchanta
tasmāt somam abhisaṃgacchante
sa hi yaśasvitamaḥ
tad vai somo nyakāmayata
sa girim agacchat
tam agnir anvagacchat
tau girā agnīṣomau samabhavatām
tasmāt sadadi girā agnir dahati girau somaḥ
sa vā indraḥ śithira ivāmanyata
so 'gnīṣomā anvagacchat
tā abravīt
yājayataṃ meti
taṃ vā etayāgnīṣomā ayājayatām
tasmiṃs tejo 'gnir adadhād indriyaṃ somaḥ
tatā indro 'bhavat
yo bhūtikāmaḥ syāt tam etayā yājayet
teja evāsminn agnir dadhātīndriyaṃ somaḥ
bhavaty eva
agnīṣomīyam ekādaśakapālaṃ nirvapeñ śyāmākaṃ vasantā brahmavarcasakāmaḥ
agnīṣomau vai brahmavarcasasya pradātārau
tā eva bhāgadheyenopāsarat
tā asmai brahmavarcasaṃ prayacchataḥ
vasantā yajeta
vasanto vai brāhmaṇasya ṛtuḥ
sva evāsmā ṛtau brahmavarcasaṃ prayacchataḥ
yat puroḍāśas tenāgneyaḥ
yañ śyāmākas tena saumyaḥ
sarvam evāgnīṣomābhyāṃ havyaṃ samprādāt
tā asmai sarvaṃ brahmavarcasaṃ prayacchataḥ
saumāgnī saṃyājye syātām
tejo vā agniḥ
indriyaṃ somaḥ
tejasā ca vāvāsmā etad indriyeṇa cobhayato brahmavarcasaṃ parigṛhṇāti
saumāpauṣṇaṃ caruṃ nirvapen nemapiṣṭaṃ paśukāmaḥ
somo vai retodhāḥ
pūṣā paśūnāṃ prajanayitā
soma evāsmai reto dadhāti
pūṣā paśūn prajanayati
saumendraṃ caruṃ nirvapet purodhākāmaḥ
saumyo vai brāhmaṇo devatayā
aindro rājanyaḥ
anapadoṣyaṃ khalu vai somaḥ prayacchati
tam eva bhāgadheyenopāsarat
so 'smā anapadoṣyaṃ rāṣṭraṃ prayacchati
āgnivāruṇaṃ caruṃ nirvapet samāntam abhidruhyāmayāvī vā
anṛtaṃ vā eṣa karoti yaḥ samāntam abhidruhyati
devatā vā eṣa ārad yo 'nṛtaṃ karoti
agnir vai sarvā devatāḥ
atra vai sāpi devatā yām ārat
tata enaṃ muñcati
yad vāruṇo varuṇād evainaṃ tena muñcati
tat kājavaṃ vā etat kriyate sarvasyāveṣṭiḥ sarvasya prāyaścittiḥ
saumāraudraṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ
svarbhānur vā āsuraḥ sūryaṃ tamasāvidhyat
taṃ somārudrā abhiṣajyatām
tasya vā etenaiva śamalam apāhatām
etenāsmiṃs tejo 'dhattām
yo brahmavarcasakāmaḥ syāt tam etayā yājayet
śamalam evāsyāpahanti
tejo 'smin dadhāti
iyāṃś carur bhavati
etāvān vā ātmā
yāvān evāsyātmā tāvad asmiṃs tejo dadhāti
śuklā vrīhayo bhavanti śvetā gā ājyāya duhanti
teja evaitat saṃbhriyate
ghṛtaṃ prokṣaṇaṃ bhavati
ghṛtena mārjayante
ghṛte bhavati
bhūya evāsmiṃs tejo dadhāti
yasyā rātryāḥ prātar yakṣyamāṇaḥ syān nāsya tāṃ rātrīm apo gṛhān prahareyuḥ
āpo vai śāntiḥ
śamayeyur eva
pariśrite yājayanti
tejasaḥ parigṛhītyai
sākaṃ raśmibhiḥ pracaranti
sākam evāsya raśmibhiḥ śamalam apaghnanti
tiṣyāpūrṇamāse yājayet
somo vai candramāḥ
rudras tiṣyaḥ
saṃpraty evainā upāsarat
prācīnaṃ vai saumīr oṣadhayaḥ
pratīcīnaṃ raudrīḥ
na hi prācīnaṃ śuṣyanti śuṣyanti pratīcīnam
manor ṛco bhavanti
manur vai yat kiṃcāvadat tad bheṣajam evāvadat
tad bheṣajatvāyaiva
etāḥ śakvarīr bhavanti
śaktyai
nārāśaṃsīr bhavanti
śāntyai
kilāsatvād vā etasya bhayam
ati hy apahanti
saumāpauṣṇaṃ caruṃ nirvapen nemapiṣṭaṃ paśukāmaḥ
saumyo vai brāhmaṇo devatayā
paśavaḥ pūṣā
svāṃ vā etad devatāṃ paśubhir baṃhayate
tvacam evākṛta
saumāraudraṃ caruṃ nirvapet kṛṣṇānāṃ vrīhīṇām abhicaran
saumīr vā oṣadhayaḥ
tata enaṃ niryācya rudrāyāsya paśūn apidadhāti
kṛṣṇā vrīhayo bhavanti
tamo vai kṛṣṇam
mṛtyus tamaḥ
mṛtyunaivainaṃ grāhayati
śaramayaṃ barhir bhavati vaibhīdaka idhmaḥ
śṛṇād iti śaramayaṃ barhir bhavati vibhittyai vaibhīdaka idhmaḥ
saumāraudraṃ caruṃ nirvaped udaśvity avicitānāṃ vrīhīṇāṃ yaḥ kāmayeta dvitīyam asya loke janeyam iti
saumīr vā imāḥ prajāḥ
dvitīyam evāsya loke janayati
nemaṃ śaramayaṃ barhir bhavati nemam aśaramayam
nemo vaibhīdaka idhmo nemo 'vaibhīdakaḥ
dvitīyam evāsya loke janayati
saumāraudrīm āmikṣāṃ nirvapet
āmayāvinaṃ yājayet
āgneyo vai pramītaḥ
saumyo jīvan
ubhayata evainaṃ niḥkrīṇāti
payo vai puruṣaḥ
paya etasyāmayati
payasaivāsya payo niḥkrīṇāti
apinaddhākṣo hotā syāt
tam araṇyaṃ parāṇīya vikśāpayet
tasmā anaḍvāhaṃ dadyāt
taṃ ghnīta
tasyāśnīyāt
yat tasya nāśnīyāt pramīyeta
āgnāvaiṣṇavam ekādaśakapālaṃ nirvaped abhicarann abhicaryamāṇo vā
sarasvatīm apy ājyasya yajet
agnir vai sarvā devatāḥ
devatābhir evāsya devatāḥ praticarati
viṣṇur yajñaḥ
yajñena yajñam
vāk sarasvatī
vācā vācam
tad abhicaryābhiprāyukta
atho praticaryāty eva prāyukta
āgnāvaiṣṇavaṃ ghṛte caruṃ nirvapec cakṣuṣkāmaḥ
agnir vai manuṣyāṇāṃ cakṣuṣaḥ pradātā viṣṇur devānām
etau vai cakṣuṣaḥ pradātārau
tā eva bhāgadheyenopāsarat
tā asmai cakṣuḥ prayacchataḥ
dhenvā vai ghṛtaṃ payo 'naḍuhas taṇḍulāḥ
tan mithunam
mithunaṃ cakṣuḥ
mithunenaivāsmai mithunaṃ cakṣur janayataḥ
payo vai ghṛtam
payaś cakṣuḥ
payasaivāsmai payaś cakṣur janayataḥ
tejo vai ghṛtam
tejaś cakṣuḥ
tejasaivāsmai tejaś cakṣur janayataḥ
hiraṇyaṃ dadāti
āyur vai hiraṇyam
āyuś cakṣuḥ
āyuṣaivāsmā āyuś cakṣur dadhāti
śatamānaṃ bhavati
śatāyur vai puruṣaḥ śatavīryaḥ
āyur eva vīryam āpnoti
āgnāvaiṣṇavam ekādaśakapālaṃ nirvaped abhicaryamāṇaḥ
agnir vai sarvā devatāḥ
viṣṇur yajñaḥ
devatāś caiva yajñaṃ cāstṛtyai madhyataḥ praviśati
āgnāvaiṣṇavam ekādaśakapālaṃ nirvapet saṃgrāme
sarasvatīm apy ājyasya yajet
agnir vai sarvā devatāḥ
devatābhir evāsya devatāḥ praṇudate
viṣṇur yajñaḥ
yajñena yajñam
vāk sarasvatī
vācā vācam
yadi manyeta prati purastāc carantīti dve puronuvākye kuryād ekāṃ yājyām
samam eva dvābhyāṃ kriyate 'ty ekayā prayuṅkte
āgnāvaiṣṇavaṃ prātar aṣṭākapālaṃ nirvapet sārasvataṃ caruṃ bārhaspatyaṃ carum āgnāvaiṣṇavam ekādaśakapālaṃ madhyaṃdine sārasvataṃ caruṃ bārhaspatyaṃ carum āgnāvaiṣṇavaṃ dvādaśakapālam aparāhṇe sārasvataṃ caruṃ bārhaspatyaṃ caruṃ yasya bhrātṛvyaḥ somena yajeta
agnir vai sarvā devatāḥ
devatābhir evāsya devatā āpnoti
viṣṇur yajñaḥ
yajñena yajñam
vāk sarasvatī
vācā vācam
brahma bṛhaspatiḥ
brahmaṇaivāsya brahmāpnoti
kapālaiś chandāṃsi
puroḍāśaiḥ savanāni
maitrāvaruṇam ekakapālaṃ nirvapet payasyāṃ vā
anūbandhyām evaitenāpnoti
saiṣādhvarakalpeṣṭiḥ
yajñam evaitayāpnoti
āgnimārutaṃ caruṃ nirvaped vṛṣṭikāmaḥ
samānyā mṛdaś caruṃ ca kuryuḥ kumbhaṃ ca
yasminn evāgnau caruṃ paceyus tasmin kumbhaṃ dhūpayeyuḥ
dhūmo vā asyāmūṃ gacchati nārciḥ
tasmād etaṃ dhūpayanti na pacanti
yadā havīṃṣy āsādayeyur atha dakṣiṇāyāṃ śroṇyāṃ kumbham āsādyodakena pūrayeyuḥ
yadi purā saṃsthānād dīryetādya varṣiṣyatīti brūyāt
yadi saṃsthite śvo vraṣṭeti brūyāt
yadi ciram iva dīryeta nāddhā vidmeti brūyāt
agnir vā ito vṛṣṭim īṭṭe maruto 'mutaś cyāvayanti
ete vai vṛṣṭyāḥ pradātāraḥ
tān eva bhāgadheyenopāsarat
te 'smai vṛṣṭiṃ prayacchanti
mārutaṃ caruṃ nirvapet payasi praiyaṅgavaṃ grāmakāmo vā paśukāmo vā pṛśnīnāṃ gavāṃ dugdhe
pṛśnīnāṃ gavām ājyaṃ syāt
tatrāpi gomūtrasyāścotayeyuḥ
pṛśnir vai yad aduhat sa priyaṅgur abhavat
iyaṃ vai pṛśnir vāg vā
tasyā vā etat payo yat priyaṅgavaḥ
svenaivainān payasācchaiti
priyavatī yājyānuvākye bhavataḥ
priyam enaṃ sajātānāṃ karoti
dvipadā ca catuṣpadā ca bhavataḥ
dvipadaś caivāsmai catuṣpadaś ca paśūn avarunddhe
yathā vatsa ūdhar abhyāyacchati vatsaṃ vā gaur evam enaṃ sajātā abhyāyacchanti
mārutaṃ trayodaśakapālaṃ nirvaped yasya yamau putrau gāvau vā jāyeyātām
nirvīratāṃ vai puruṣo yamo jāta āśāste 'paśutāṃ gauḥ
yat trayodaśam
prajāpatir vai trayodaśam
prajāpatim evāpnoti
yad dvādaśaṃ saṃvatsarāt tena
yad gāyatry anuvākyā saṃvatsarāt tena
yaj jagatī yājyā paśubhyas tena
yan mārutīṣṭiḥ paśubhyas tena
mārutaṃ saptakapālaṃ nirvaped yatra viḍ rājānaṃ jijyāset
agastyasya kayāśubhīyaṃ sāmidhenīś ca syur yājyānuvākyāś ca
agastyo vai marudbhya ukṣṇaḥ praukṣat
tān indrāyālabhata
te vajram ādāyābhyapatan
tān vā etenāśamayat
tañ śamayaty evaitena
saptakapālo bhavati
sapta hi marutaḥ
viṇ marutaḥ
svenaivainān bhāgadheyena śamayati
aindram ekādaśakapālaṃ nirvapen mārutaṃ saptakapālam
rājanyaṃ bhūtikāmaṃ yājayet
aindro vai rājanyo devatayā
mārutī viṭ
indriyenaivāsmai viśam upayunakti
anukām asmai viśam avivādinīṃ karoti
aindram ekādaśakapālaṃ nirvapen mārutaṃ saptakapālaṃ yaḥ kāmayeta viśe ca kṣatrāya ca samadaṃ kuryām iti
aindrasyaindrīm anūcya mārutyā yajet
mārutasya mārutīm anūcyaindryā yajet
sva evaibhyo bhāgadheye samadaṃ karoti
yadi kāmayetātṛṃhyaṃ syād iti pūrvārdhe 'nyāṃ janatāyā gāṃ nidadhyāj jaghanārdhe 'nyām api
te saṃgacchete
tāvad atṛṃhyaṃ bhavati
yadi kāmayeta kalpetety ete eva haviṣī nirupya yathāyathaṃ yajet
kalpate ha
aindram ekādaśakapālaṃ nirvapen mārutaṃ saptakapālam abhicaran
upariṣṭād aindrasyāvadyed adhastān mārutasya
ubhayata evainān ādīpayati jyeṣṭhataś ca kaniṣṭhataś ca
aindram ekādaśakapālaṃ nirvapen mārutīm āmikṣām
rājanyaṃ grāmakāmaṃ yājayet
madhya āmikṣāyāḥ puroḍāśaṃ nidhāyobhayasyāvadyet
kṣatraṃ vā indraḥ
viṇ marutaḥ
viśaṃ vā etan madhyataḥ praviśati
paryūham avadyati
viśaivainaṃ paryūhati
mārutam ekaviṃśatikapālaṃ nirvaped abhicaran
devaviśā vai marutaḥ
na vai viśā prattaṃ ghnanti
devaviśa evainaṃ niryācya stṛṇute
taṃ barhiṣadaṃ kṛtvā samayā sphyena vihanyāt
idam aham amuṣyāmuṣyāyaṇasyendravajreṇa śiraś chinadmīti
indravajrenaivāsya śiraś chinatti
atha yat sphyaḥ
vajro vai sphyaḥ
vajreṇaivainaṃ stṛṇute
enā vyāghraṃ pariṣasvajānāḥ siṃhaṃ mṛjanti mahate dhanāya
mahiṣaṃ naḥ subhvaṃ tasthivāṃsaṃ marmṛjyante dvīpinam apsv antaḥ
iti
vajro vā āpaḥ
yad etad apsumad yajur bhavati vajreṇaivainaṃ stṛṇute
agnaye pathikṛte 'ṣṭākapālaṃ nirvaped yasya prajñāteṣṭir atipadyeta
bahiṣpathaṃ vā eṣa eti yasya prajñāteṣṭir atipadyate
agnir vai devānāṃ pathikṛt
tam eva bhāgadheyenopāsarat
sa enaṃ panthām apinayati
anaḍvān dakṣiṇā
sa hi panthām apivahati
agnaye vratapataye 'ṣṭākapālaṃ nirvaped ya āhitāgniḥ san pravaset
bahu vā eṣa vratam atipādayati ya āhitāgniḥ san pravasati
vratye hy ahani striyaṃ vopaiti māṃsaṃ vāśnāti
agnir vai devānāṃ vratapatiḥ
tam eva bhāgadheyenopāsarat
sa enaṃ vratam ālambhayati
agnaye vratabhṛte 'ṣṭākapālaṃ nirvaped ya āhitāgniḥ sann aśru kuryāt
ānīto vā eṣa devānāṃ ya āhitāgniḥ
tasmād etenāśru na kartavai
na hi devā aśru kurvanti
agnir vai devānāṃ vratabhṛt
agnim etasya vratam agan
tasmād evādhivratam ālabhate
agnaye yaviṣṭhāyāṣṭākapālaṃ nirvaped abhicaryamāṇaḥ
yābhir evainam itaraḥ prayuktibhir abhiprayuṅkte tā asmād yaviṣṭho yoyāva
agnaye vājasṛte 'ṣṭākapālaṃ nirvapet saṃgrāme
vājaṃ vā eṣa sisīrṣati yaḥ saṃgrāmaṃ jigīṣati
agnir vai devānāṃ vājasṛt
tam eva bhāgadheyenopāsarat
so 'smai vājaṃ dhāvati
agnaye 'nīkavate 'ṣṭākapālaṃ nirvapet saṃgrāme
yadryag vā agner anīkam eti na tat pratidhṛṣe
agnir evāsmā anīkāni jayati
viṣṇum apy ājyasya yajet
ato vai viṣṇur imāṃl lokān udajayat
viṣṇor evojjitim anv imāṃl lokān ujjayati
praibhyo lokebhyo bhrātṛvyaṃ nudate
agnaye rudravate 'ṣṭākapālaṃ nirvaped yaḥ kāmayeta rudrāyāsya paśūn apidadhyām iti
agnir vai rudraḥ
rudrāyaivāsya paśūn apidadhāti
yadi kāmayeta śāmyed ity agnaye surabhimate 'ṣṭākapālaṃ nirvapet
eṣā vā agner bheṣajā tanūr yat surabhiḥ
bheṣajam evāsmā akaḥ
surabhim enam akaḥ
śamayaty eva
agnaye 'nnavate 'nnādāyānnapataye 'ṣṭākapālaṃ nirvaped yaḥ kāmayeta
annavān annādo 'nnapatiḥ syām iti
agnir vai devānām annavān annādo 'nnapatiḥ
tam eva bhāgadheyenopāsarat
sa enam annavantam annādam annapatiṃ karoti
agnaye rakṣoghne 'ṣṭākapālaṃ nirvaped yo rakṣobhyo bibhīyāt
indraṃ vai rakṣāṃsy asacanta
so 'gniṃ prāviśat
tāni vā enam abhisamamṛśan
sa etā vipruṣo 'janayata yā imāḥ skūyamānasya vipravante
tāni vā agninaivāpāhata
agnir vai devānāṃ rakṣohā
tenaiva rakṣāṃsy apahate
naktaṃ yājayet
naktaṃ vai rakṣāṃsi prerate
yarhy eva prerate tarhy enāny apahate
vāmadevasya pañcadaśa sāmidhenīś ca syur yājyānuvākyāś ca
vāmadevaś ca vai kusitāyī cājīm ayātām ātmanoḥ
sā kusitāyī vāmadevarathasya kūbaram achinat
sāparaṃ nyāplavata
yugaṃ vā chetsyāmīṣāṃ veti
so 'gnim ukhyam avaikṣata
sa etaṃ mantram apaśyat
tām arcir udauṣat
sārciṣā dahyamānā hradaṃ prāviśat
sa vāva kausito hradaḥ
rakṣāṃsi vai sa tenāpāhata
tad rakṣāṃsy evaitenāpahate
āgneyam aṣṭākapālaṃ nirvaped yo rāṣṭre spardheta yo vā kāmayeta
annādaḥ syād iti
devāś ca vā asurāś cāspardhanta
tān gāyatrī sarvam annaṃ parigṛhyāntarātiṣṭhat
te 'viduḥ
yatarān vā iyam upāvartsyati ta idaṃ bhaviṣyantīti
tasyāṃ vā ubhaya aicchanta
tāṃ nāmnopaipsan
dābhīty asurā āhvayan
viśvakarman iti devāḥ
sā nānyatarāṃś canopāvartata
tāṃ devā etena yajuṣāvṛñjata
ojo 'si
saho 'si
balam asi
bhrājo 'si
devānāṃ dhāma nāmāsi
viśvam asi viśvāyuḥ
sarvam asi sarvāyur abhibhūr iti
saṃvatsaro vai gāyatrī
saṃvatsaro vai tad atiṣṭhat
saṃvatsaraṃ vā eṣāṃ tad annādyam avṛñjata
tat saṃvatsaram evaitad annādyaṃ yajamāno bhrātṛvyasya vṛṅkte
saiṣā gāyatrīṣṭiḥ
atho āhuḥ
rāṣṭrasya saṃvarga iti
aindrābārhaspatyaṃ havir nirvaped yo rāṣṭrīyo neva prastiṅnuyāt
aditir vai prajākamaudanam apacat
soñśiṣṭam āśnāt
taṃ vā indram antar eva garbhaṃ santam ayasmayena dāmnāpaumbhat
so 'pobdho 'jāyata
taṃ vā etena bṛhaspatir ayājayad aindrābārhaspatyena
tasya tad dāma svayam eva vyapadyata
sa imā diśo vajreṇābhiparyāvartata
yo rāṣṭrīyo neva prastiṅnuyāt tam etena yājayed aindrābārhaspatyena
paritato hi vā eṣa pāpmanā
athaiṣa na prastiṅnoti
bṛhaspataye nirupyatā indrāya kriyate
sarvata evainaṃ muñcati
vajreṇemā diśo 'bhiparyāvartate
ādityā bhāgaṃ vaḥ kariṣyāmy amum āmuṣyāyaṇam avagamayateti
brūyāddhavir nirvapsyan
sa etam ādityaṃ ghṛte caruṃ nirvapet
ādityā vā imāḥ prajāḥ
tā evopāsarat
tā enam avagamayanti
saptāśvatthā mayūkhā antarvedi śayīran
tānt saṃsthite rathavāhanasya madhyameṣāyām atihanyāt
idam aham ādityān badhnāmy āmuṣyāvagama iti
ādityān vā etad badhnāti
ta enaṃ mokṣamāṇā avagamayanti
viśo vīryam apākrāmat
tad aśvatthaṃ prāviśat
sa tena vīryeṇa bharbharābhavat
tad viśa evaitena vīryam avarunddhe
yadi saptasu nāvagacched idhme tān api kṛtvaitad eva havir nirvapet
ādityā vā imāḥ prajāḥ
tā evopāsarat
tā enam avagamayanti
yady eva saptasu
trir vai sapta saptādityāḥ
tān evopāsarat
tā enam avagamayanti
yady ekatayīṣu dvayīṣu vāvagacched aparodhukā enaṃ syuḥ
atha yat sarvāsv avagacchati tathā hānaparodhyo 'vagacchati
sa yadāvagacched athādityebhyo dhārayadvadbhyo ghṛte caruṃ nirvapet
ādityā vā aparoddhāraḥ
ādityā avagamayitāraḥ
ta enaṃ dādhrati
adite 'numanyasva satyāśīr iha manā iti
niruddhasya rājñaḥ padam ādadīta
tad yaḥ purastād grāmyavādīva syāt tasya sabhāyā abhivātaṃ parītya vidhvaṃsayeyuḥ
preta marutaḥ svatavasa enā viśpatyāmuṃ rājānam abhīti
tasya gṛhād vrīhīn āhareyuḥ
tāṃs tredhā vicinuyāt
ye kṛṣṇās tān kṛṣṇājina upanahya nidadhyāt
ye śuklās tam ādityaṃ ghṛte caruṃ nirvapet
ādityā vā imāḥ prajāḥ
tā evopāsarat
tā enam avagamayanti
atha yebhyo 'dhi vicinuyāt tān udaṅ paretya valmīkavapām udrujya juhuyāt
yad adya te ghora āsan juhomy eṣāṃ bandhānāṃ pramocanāya
yāṃ tvā jano bhūmir iti
pramandate
nirṛtiṃ tvāhaṃ pariveda viśvatā iti
nirṛtigṛhīto vā eṣa yo niruddhaḥ
nirṛtyā evainaṃ tena muñcati
etad vai viśam avāgan
atha vā asya rājyam anavagatam
tad ye 'mī kṛṣṇā vrīhayas taṃ vāruṇaṃ ghṛte caruṃ nirvapet
varuṇo vai devānāṃ rājā
sa rājyasyāvagamayitā
tam eva bhāgadheyenopāsarat
sa enaṃ rājyam avagamayati
etad vai nānāviśyam
ubhayīm evaitena viśam avagacchati daivīṃ ca mānuṣīṃ ca
sauryaṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ
śatamāno rukmo rajato 'dhastāt syāt śatamāno rukmo harita upariṣṭāt
iha vā asā āditya āsīt
tam ābhyāṃ parigṛhyopariṣṭād āsāṃ prajānāṃ nyadadhuḥ
upariṣṭād vā asā āditya imāḥ prajā adhiṣadyātti
iyaṃ vai rajatāsau hariṇī
ābhyām evainaṃ parigṛhyopariṣṭād āsāṃ prajānāṃ nidadhāti
upariṣṭād imāḥ prajā adhiṣadyātti
pañca kṛṣṇalāny api prayājeṣu juhuyāt
etair vā asā āditya imān pañca ṛtūn anu tejasvī
imā evainaṃ pañca diśo 'nu tejasvinaṃ karoti
prājāpatyaṃ ghṛte caruṃ nirvapeñ śatakṛṣṇalam āyuṣkāmaḥ
devā asurān hatvā mṛtyor abibhayuḥ
te devāḥ prajāpatim evopādhāvan
tān vā etayā prajāpatir ayājayat
tato devā amṛtatvam agacchan
amṛtaṃ vai hiraṇyam
amṛtam āyuḥ
amṛtenaivaiṣv amṛtam āyur āptvādadhāt
ya āyuṣkāmaḥ syāt tam etayā yājayet
etad vai manuṣyasyāmṛtatvaṃ yat sarvam āyur eti
amṛtaṃ vai hiraṇyam
amṛtam āyuḥ
amṛtenaivāsminn amṛtam āyur āptvā dadhāti
tena sa sarvam āyur eti na purāyuṣaḥ pramīyate
śatakṛṣṇalo bhavati
śatāyur vai puruṣaḥ śatavīryaḥ
āyur eva vīryam āpnoti
catvāricatvāri kṛṣṇalāny avadyati
samṛddhyai
sarvaṃ brahmaṇe parihartavā āha
sarvaṃ brahmaṇi yajñaṃ pratiṣṭhāpayati
sarvam asmin brahmā vīryaṃ dadhāti
atho brahma vai brahmā
brahmaṇaivāsmin brahmāyur dadhāti
bārhaspatyaṃ caruṃ nirvapet purodhākāmaḥ
tasya bārhaspatye jyotiṣmatī yājyānuvākye syātām
brahma vai bṛhaspatiḥ
bārhaspatyo brāhmaṇo devatayā
svām eva devatāṃ purodhāyā upāsarat
svainaṃ devatā purodhāṃ gamayati
yad vai lelāyad vīva bhāti taj jyotiḥ
tasmāj jyotiṣmatī
yadi neva purodhāṃ gacched aindrābārhaspatyaṃ havir nirvapet
brahma caiva kṣatraṃ ca sayujā akaḥ
tājag enaṃ purodadhate
bārhaspatyaṃ caruṃ nirvapet payasi grāmakāmo vā paśukāmo vā
tasya bārhaspatye gaṇavatī yājyānuvākye syātām
yo bahupuṣṭas tasya gṛhāt kṣīram āhareyuḥ
syāt svāsāṃ gavāṃ dugdham
syād udakam
puṣṭir evaiṣā saṃbhriyate
brahma vai bṛhaspatiḥ
bṛhaspatiś chandāṃsi
chandobhir bṛhaspatir gaṇī
svāṃ vā etad devatāṃ bhūyiṣṭhenārpayati
sajātair enaṃ gaṇinaṃ karoti
brāhmaṇaspatyaṃ caruṃ nirvapet saṃgrāme
tasya brāhmaṇaspatye vīravatī vayasvatī yājyānuvākye syātām
chadir darśe yājayet
udbarhiḥ prastaraḥ syāt
bāṇavantaḥ paridhayaḥ
vayāṃsi paraṃ grāmam āviśanti
tathā vijñeyaṃ jeṣyāmā iti
brahma vai brahmaṇaspatiḥ
brahmaivopāsarat
brāhmaṇaspatyaṃ caruṃ nirvaped yatra kāmayeta
brahmabalaṃ syād iti
tasya brāhmaṇaspatye marutvatī yājyānuvākye syātām
brahma vai brahmaṇaspatiḥ
viṇ marutaḥ
brahmaṇi vā etad viśam adhi vināśayati
draḍhimne 'śithiratvāya
bārhaspatyaṃ caruṃ nirvaped gārmutaṃ paśukāmaḥ
prajāpatiḥ paśūn asṛjata
te 'smāt sṛṣṭāḥ parāñca āyan
tān bṛhaspatiś cānvaitām
te yatrāvasaṃs tataḥ śakno garmud ajāyata
taṃ vā abravīt
anena mā yājayeti
tena vā enam ayājayat
taṃ paśava upāvartanta
yaḥ paśukāmaḥ syāt tam etena yājayet
upa hainaṃ paśavā āvartante
yadā hi sa tam etenāyājayad atha taṃ paśava upāvartanta
saumāpauṣṇaṃ caruṃ nirvaped gārmutaṃ paśukāmaḥ
prajāpatiḥ paśūn asṛjata
te 'smāt sṛṣṭāḥ parāñca āyan
teṣāṃ pūṣaṇam adhipām akarot
te yatrāvasaṃs tataḥ śakno garmud ajāyata
taṃ vā āharat
anena me pratiṣṭheti
sa somo 'bravīt
mama vā akṛṣṭapacyam iti
taṃ saumāpauṣṇaṃ niravapat
taṃ paśava upāvartanta
yaḥ paśukāmaḥ syāt tam etena yājayet
upa hainaṃ paśavā āvartante
yadā hi sa tam etenāyājayad atha taṃ paśava upāvartanta
somo vai retodhāḥ
pūṣā paśūnāṃ prajanayitā
soma evāsmai reto dadhāti
pūṣā paśūn prajanayati
prājāpatyaṃ caruṃ nirvaped gārmutaṃ paśukāmaḥ pṛśnīnāṃ gavāṃ dugdhe pṛśnīnāṃ
gavām ājyaṃ syāt
tatrāpi gomūtrasyāścotayeyuḥ
pṛśnir vai yad aduhat sa garmud abhavat
iyaṃ vai pṛśnir vāg vā
tasyā vā etañ śiro yad garmutaḥ
tasmād etad āṇḍam iva pīyūṣa iva
taṃ prājāpatyaṃ caruṃ nirvapet paśukāmaḥ
prājāpatyā vai paśavaḥ
prajāpatiḥ paśūnāṃ prajanayitā
tam eva bhāgadheyenopāsarat
so 'smai paśūn prajanayati
vāstvamayaṃ raudraṃ caruṃ nirvaped yatra rudraḥ prajāḥ śamāyeta
vāstor vai vāstvaṃ jātam
vāstvamayaṃ khalu vai rudrasya
svenaivainaṃ bhāgadheyena śamayati
tayā niṣādasthapatiṃ yājayet
sā hi tasyeṣṭiḥ
kūṭaṃ dakṣiṇā karṇo vā gardabhaḥ
parameṣṭhine dvādaśakapālaṃ nirvaped yaḥ kāmayeta parameṣṭhī syām iti
parameṣṭhī vā eṣa devānāṃ yaḥ parameṣṭhī
parameṣṭhī rājanyo manuṣyāṇām
tam eva bhāgadheyenopāsarat
sa enaṃ parameṣṭhinaṃ karoti
tasmai dhanuś ca tisraś ca prayacchet
agniṣ ṭe tejaḥ prayacchatv indra indriyaṃ pitryāṃ bandhutām iti
agnir evāsmai tejaḥ prayacchati
indra indriyaṃ pitryāṃ bandhutām
vaiśvadevaṃ dvādaśakapālaṃ nirvaped bhrātṛvyavān
taṃ barhiṣadaṃ kṛtvā samayā sphyena vyūhet
idam ahaṃ māṃ cāmuṃ ca vyūhāmīti
yaṃ dviṣyāt tam
yad adho 'vamṛdyeta yac ca sphya āśliṣyet tad viṣṇava urukramāyāvadyet
viṣṇur evainā antarā vikramate
taṃ punaḥ samūhet
idam ahaṃ māṃ cāmuṃ ca samūhāmīti
yo 'sya priyaḥ syāt tam
vaiśvadevīr vā imāḥ prajāḥ
tābhir evetaraṃ vyūhati
tābhir ātmānaṃ samūhati
indrāṇyai caruṃ nirvapet senāyām uttiṣṭhantyām
senā vā indrāṇī
brahmaṇaivaināṃ purastān mukhato jityai saṃśyati
balbajā apīdhme syuḥ
śakno vā ete 'dhyutthitāḥ
nyāyenaivainām abhinayati
yat tasyāṃ senāyāṃ vindeta sā dakṣiṇā
vācaspataye caruṃ nirvapeñ śrīkāmaḥ
yo vai vāco 'dhyakṣaḥ sa vācaspatiḥ
tañ śrīkaraṇam evaitat
agnaye vasumate satīnānām aṣṭākapālaṃ nirvapet
somāya rudravate śyāmākaṃ carum
indrāya marutvate naivāram ekādaśakapālam
varuṇāyādityavate yavamayaṃ carum
devā anyonyasya śraiṣṭhye 'tiṣṭhamānāś caturdhā vyudakrāman
agnir vasubhiḥ somo rudrair indro marudbhir varuṇa ādityaiḥ
tān vā etayā bṛhaspatir ayājayat saṃjñānyā
ta indram evābhisamāvartanta
indram abhisamajānata
tad ya etayā yajate tam evābhisamāvartante
tam abhisaṃjānate
tad āhuḥ
aindra ekādaśakapālaḥ kāryā iti
indraṃ hi te 'bhisamāvartanta
indram abhisamajānata
saṃjñānaṃ no divā paśoḥ saṃjñānaṃ naktam arvataḥ
saṃjñānaṃ naḥ svebhyaḥ saṃjñānam araṇebhyaḥ
saṃjñānam aśvinā yuvam ihāsmabhyaṃ niyacchatam
sam indra rāyā sam iṣā rabhemahi saṃ vājaiḥ puruścandrair abhidyubhiḥ
saṃ devyā pramatyā vīraśuṣmayā goagrayāśvavatyā rabhemahi
indravāyū susaṃdṛśā suhaveha havāmahe
yathā naḥ sarvā ij janaḥ saṃgame sumanā asat
saṃ vo manāṃsi saṃ vratā sam ākūtīr anaṃsata
amī ye vivratāḥ stha tān vaḥ saṃnamayāmasi
samānā vā ākūtāni samānā hṛdayāni vaḥ
samānam astu vo mano yathā vaḥ susahāsati
samāno mantraḥ samitiḥ samānī samānaṃ vrataṃ saha cittam eṣām
samānaṃ kratum abhimantrayadhvaṃ samānena vo haviṣā juhomi
saṃgacchadhvaṃ saṃjānīdhvaṃ saṃ vo manāṃsi jānatām
devā bhāgaṃ yathā pūrve saṃjānānā upāsate
āgneyam aṣṭākapālaṃ nirvapet sāvitraṃ caruṃ vāyavyāṃ yavāgūṃ pratidhug vā bhaumam ekakapālaṃ yasya hiraṇyaṃ naśyed yo vā hiraṇyaṃ vindet
agnir vā agre hiraṇyam avindat
sa savitrāmantrayata
na khalu vai kiṃ cana vāyunānabhigatam asti
asyāṃ vai sa tad avindat
vittyā evāgneyaḥ
prasavāya sāvitraḥ
abhinītyai vāyavyā
atha yad bhaumaḥ
asyāṃ hi sa tad avindat
ete vai pradātāraḥ
tān eva bhāgadheyenopāsarat
te 'smai prayacchanti
sa yadā vinded athaitebhya eva nirvapet
yair evāvindat tān bhāginaḥ karoti
ahiṃsāyai
prajāpatir vai somāya rājñe duhitṝr adadān nakṣatrāṇi
sa rohiṇyām evāvasan netarāsu
tā anupeyamānāḥ punar agacchan
taṃ rājayakṣmeṇāgrahayat
sa nirasravat
tasmād rājayakṣmagṛhīto niḥsravati
sa vai prajāpatim evopādhāvat
taṃ prajāpatir abravīt
ṛtaṃ brūhīti
sa ṛtam abravīt
yathā sarvāsv eva samāvad vasānīti
tasmād eṣa sarvāsv eva samāvad vasati
tasmai vai prajāpatiḥ prāyaścittim aicchat
tasmā amāvāsyāyāṃ vaiśvadevaṃ caruṃ niravapat
tenāsmai prāyaścittim avindat
so 'mum āpyāyamānam anvāpyāyata
vasīyān abhavat
yo rājayakṣmagṛhītaḥ syāt tasmā amāvāsyāyāṃ vaiśvadevaṃ caruṃ nirvapet
etena vai sa tasmai prāyaścittim avindat
tenaivāsmai prāyaścittiṃ vindati
amum evāpyāyamānam anvāpyāyate
vasīyān bhavati
prajāpatir vai devebhyo bhāgadheyāni vyakalpayat
sa indro 'bravīt
yad atiricyate tan mameti
tad vā indriyam evātyaricyata
tad imāṃl lokān ūrdhvam anūdaśrayata
tan naikenāpnon na dvābhyām
tat tṛtīyenāptvāvārunddha
yat trayaḥ puroḍāśā bhavanty ebhyo vā etal lokebhya indriyaṃ vīryam āptvāvarunddhe
uttara uttaraḥ puroḍāśo jyāyān bhavati
uttara uttaro hi loko jyāyān
indrāya rājñe prathamaḥ
indrāya svarājñe madhyamaḥ
indrāyādhirājāyottamaḥ
etāni vai sarvāṇīndro 'bhavad rājyaṃ svārājyam ādhirājyam
etāni sarvāṇi bhavati ya etair yajate
sarvam etad bhavati ya evaṃ veda
prathamām anūcya madhyamayā yajet
madhyamām anūcyottamayā yajet
uttamām anūcya prathamayā yajet
evam asya sarvā anuvākyā bhavanti sarvā yājyāḥ
eṣāṃ lokānāṃ pratiprajñātyai
atho anusaṃtatyai
indrāya gharmavate sūryavatā ekādaśakapālaṃ nirvapet tejaskāmaḥ
tejo vai gharmaḥ
tejaḥ sūryaḥ
teja evāvarunddhe
indrāyendriyavatā ekādaśakapālaṃ nirvapet paśukāmaḥ
indriyaṃ vai paśavaḥ
indra indriyasya pradātā
tam eva bhāgadheyenopāsarat
so 'smā indriyaṃ paśūn prayacchati
indrāyārkavate 'śvamedhavatā ekādaśakapālaṃ nirvapet
niruddhaṃ yājayet
antaṃ vā eṣa gato yo niruddhaḥ
anto 'rkaḥ
anto 'śvamedhaḥ
antenaivāsmā ante kalpayati
vaśā dakṣiṇā
vaśaṃ mā nayād iti
indrāyārkavate 'śvamedhavatā ekādaśakapālaṃ nirvaped yaḥ kāmayeta jane ma ṛdhyeteti
anto vā eṣā ṛddhīnāṃ yaj janaḥ
anto 'rkaḥ
anto 'śvamedhaḥ
antenaivāsmā ante kalpayati
vaśā dakṣiṇā
vaśaṃ mā nayād iti
indrāyārkavate 'śvamedhavatā ekādaśakapālaṃ nirvaped gataśrīḥ
yadā vai śriyo 'ntaṃ gacchaty atha pāpīyān bhavati
anto 'rkaḥ
anto 'śvamedhaḥ
antam evālabdha
na pāpīyān bhavati
indrāyārkavate 'śvamedhavatā ekādaśakapālaṃ nirvaped yaḥ kāmayeta mahāyajño mopanamed iti
ete vā indrasya yajñiye tanvau yad arkaś cāśvamedhaś ca
te evālabdha
tābhyāṃ mahāyajñam ālabhate
indrāya gharmavate sūryavatā ekādaśakapālaṃ nirvapet
indrāya manyumate manasvatā ekādaśakapālam
indrāyendriyavatā ekādaśakapālam
indrāyārkavate 'śvamedhavatā ekādaśakapālam
bhūtikāmaṃ yājayet
idaṃ vā indrasya gharmaś ca sūryaś ca
idam asya manyuś ca manaś ca
idam asyendraś cendriyaṃ ca
idam asyārkaś cāśvamedhaś ca
etāni vai sarvāṇīndro 'bhavat
etāni sarvāṇi bhavati ya etair yajate
sarvam etad bhavati ya evaṃ veda
indrāyāṃhomucā ekādaśakapālaṃ nirvapet
āmayāvinaṃ yājayet
eṣā vā indrasya bheṣajā tanūr yad aṃhomuk
tam eva bhāgadheyenopāsarat
sa enam aṃhaso muñcati
indrāya trātra ekādaśakapālaṃ nirvaped yo jyānyā māraṇād aparodhād vā bibhīyāt
indro vai trātā
indro 'paroddhā
tam eva bhāgadheyenopāsarat
sa enaṃ trāyate
indrāyānvṛjavā ekādaśakapālaṃ nirvapej jyeṣṭhabandhuḥ
indriyaṃ vai jyeṣṭhabandhuḥ
indriyeṇaivainān anvṛjūn kurute
indrāya pravabhrāyaikādaśakapālaṃ nirvapet saṃgrāme
pravabhro vā indro vṛtrāya vajraṃ prāharat
pravabhra evaibhyo vajraṃ praharati
indrāya vaimṛdhāyaikādaśakapālaṃ nirvapet saṃgrāme
mṛdho vā eṣa vihanti yaḥ saṃgrāmaṃ jayati
mṛdha eva vihate
indrāyābhimātighna ekādaśakapālaṃ nirvapet saṃgrāme
abhimātīr vā eṣa hanti yaḥ saṃgrāmaṃ jayati
abhimātīr eva hate
indrāyābhimātiṣāhā ekādaśakapālaṃ nirvaped yaḥ kāmayeta
viṣaheya
abhayaṃ me syād iti
indro vai vṛtrāya vajram udayacchat
taṃ dānavā nānvamanyanta
tam etena bhāgadheyenānvamanyanta
tato vai so 'bhimātīr ahan
vṛtram ahan
vṛtraṃ khalu vā eṣa hanti yaḥ saṃgrāmaṃ jayati
tad vārtraghnam evaitat
aindram ekakapālaṃ nirvapet
niruddhaṃ yājayet
ā prehi paramasyāḥ parāvatā iti yājyānuvākye syātām
parāvataṃ vā eṣa gato yo niruddhaḥ
parāvata evainam adhy āptvāvagamayati
aindraṃ trayodaśakapālaṃ nirvapet
niruddhaṃ yājayet
atiriktaṃ vai trayodaśam
atirikto niruddhaḥ
atiriktād evainam atiriktam āptvāvagamayati
indrāya vajriṇā ekādaśakapālaṃ nirvapet
indrāya vṛtraghna ekādaśakapālam
indrāya vṛtratūrā ekādaśakapālaṃ yasya bhrātṛvyaḥ somena yajeta
vajraṃ vā eṣa bhrātṛvyāyoñśrayati yaḥ somena yajate
yad vajriṇe
vajreṇaivāsya vajraṃ stṛṇute
yad vṛtraghne
bhrātṛvyo vai vṛtraḥ
hanty evainam
yad vṛtratūre
bhrātṛvyo vai vṛtraḥ
taraty evainam
indrāya kṣetraṃjayāyaikādaśakapālaṃ nirvaped yaḥ kṣetre paśuṣu vā vivadeta
indro vai devānāṃ kṣetraṃjayaḥ
tam eva bhāgadheyenopāsarat
so 'smai kṣetraṃ paśūn jayati
indrāyādhirājāyaikādaśakapālaṃ nirvaped yatra rājānaḥ sadṛśā iva syuḥ
indro vai devānām adhirājaḥ
tam eva bhāgadheyenopāsarat
sa enam ādhirājyaṃ gamayati
indrāya manyumate manasvatā ekādaśakapālaṃ nirvapet saṃgrāme
manyunā vai vīryaṃ kriyata indriyeṇa jayati
vīryaṃ caivaiṣv indriyaṃ ca jityai dadhāti
manyave caruṃ nirvapet saṃgrāme
manyunā vai vīryaṃ kriyate
vīryam evaiṣu jityai dadhāti
yaṃ jīvagrāhaṃ gṛhṇīyus taṃ vikṛnteyuḥ
manyoḥ svid eva satyam akaḥ
indrāya manasvatā ekādaśakapālaṃ nirvaped yaḥ kāmayeta puṇyaḥ syām anādhṛṣya iti
mano vai śrīs tviṣiḥ
śriyam evāsmiṃs tviṣiṃ dadhāti
saṃvatsaraṃ nu purā manaso na kīrtayet
saṃvatsareṇa vā anāptam āpyate
saṃvatsareṇaivāsmā āptvā śriyaṃ tviṣiṃ dadhāti
yasya sānnāyyaṃ candramā abhyudiyād ye puroḍāśyāḥ syus tāṃs tredhā kuryāt
ye madhyamās tam agnaye dātre 'ṣṭākapālaṃ nirvapet
ye sthaviṣṭhās tam indrāya pradātre dadhaṃś carum
ye kṣodiṣṭhās taṃ viṣṇave śipiviṣṭāya śṛte carum
agnir vai madhyamasya dātā
indro jyeṣṭhasya pradātā
atha yat kṣodiṣṭhaṃ tañ śipiviṣṭam
tad āpnoti
paśūn eva
somo vā etasyātiricyate yasya sānnāyyaṃ candramā abhyudeti
sa vai paśūn evābhyatiricyate
yaḥ paśukāmaḥ syāt so 'māvāsyām iṣṭvā vatsān apākuryāt
ye puroḍāśyāḥ syus tāṃs tredhā kuryāt
ye kṣodiṣṭhās tam agnaye sanimate 'ṣṭākapālaṃ nirvapet
ye madhyamās taṃ viṣṇave śipiviṣṭāya śṛte carum
ye sthaviṣṭhās tam indrāya pradātre dadhaṃś carum
agnir evāsmai tad vindati yad iha
viṣṇus tad yad antarikṣe
indras tad yad divi
satvāno gā icchanti
yad ete taṇḍulā vibhājyante
satvāno vā eta eṣṭāraḥ
abhiroddhāra eva
āgneyam aṣṭākapālaṃ nirvaped gataśrīḥ
tasya gaur dhenur dakṣiṇā
sa prāṅ prayāya vaiṣṇavaṃ trikapālam
tasya vaḍabā dhenur dakṣiṇā
sa prāṅ prayāya giriṃ gatvāpo vā prājāpatyaṃ ghṛte carum
tasya puruṣī dhenur dakṣiṇā
yad āgneya imāṃ tenākramate
yad vaiṣṇavo 'ntarikṣaṃ tena
yat prājāpatyo 'muṃ tena lokam
yat prāṅ prayāty abhi svid evākramīt
yad giriṃ gacchaty apo vāntaṃ svid evāgan
yat tisro dhenavo dakṣiṇā
trayo vā ime lokāḥ
imān asmai lokān dhenur akaḥ
imān asmai lokān pradāpayati
prattān ha vā asmā imāṃl lokān duhe ya evaṃ veda
saumendraṃ caruṃ nirvapeñ śyāmākaṃ somavāmine
indro vai tvaṣṭuḥ somam apibad anupahūyamānaḥ
tasyordhvaḥ somapītho 'patat
te śyāmākā abhavan
somapīthena vā eṣa vyṛdhyate yaḥ somaṃ vamiti
yat saumyaḥ
somapīthenaivainaṃ samardhayati
indriyeṇa vā eṣa vīryeṇa vyṛdhyate yaḥ somaṃ vamiti
yad aindraḥ
indriyeṇaivainaṃ vīryeṇa samardhayati
śithira iva hi vā etasya somapīthaḥ
athaiṣa somaṃ vamiti
yañ śyāmākataṇḍulaiḥ śrīṇāti somapīthasya dhṛtyai
āgneyam aṣṭākapālaṃ nirvapen maitrāvaruṇīṃ payasyām
āmayāvinaṃ yājayet
ṛddhyā evāgneyaḥ
atho asthanvantam evainaṃ kṛtvā pratiṣṭhāpayati
īśvarā vai payasyā ṛte paśor aśāntā nirmṛjaḥ
paśur apy ālabhyaḥ
śāntyā anirmārgāya
ete vai paśavo yad vrīhayaś ca yavāś ca
yad vrīhimayaḥ puroḍāśo bhavati tenaiva paśur ālabhyate
śāntyā anirmārgāya
maitrāvaruṇī brāhmaṇasya syāt
maitrāvaruṇo hi brāhmaṇo devatayā
aindravāruṇī rājanyasya syāt
aindravāruṇo hi rājanyo devatayā
āgnivāruṇī vaiśyasya syāt
agnir vai sarvā devatāḥ
atra vaiśyasyāpi devatā
āmayāvinaṃ yājayet
svām eva devatāṃ prāyaścittyā upāsarat
varuṇagṛhīto vā eṣa ya āmayāvī
varuṇād evainaṃ tena muñcati
payo vai puruṣaḥ paya etasyāmayati
payasaivāsya payo niṣkrīṇāti
yad vyūhati
vikṛtya hi śalyaṃ madhyato nirharanti
tad yakṣmaṃ vāvāsyaitan madhyato nirharanti
atha yat punaḥ samuhyāgnaye samavadyati
yathā śalyaṃ nirhṛtyoṣṇīṣeṇa veṣṭayanty evaṃ tad bhūtikāmaṃ yājayet
svām eva devatāṃ prāyaścittyā upāsarat
varuṇagṛhīto vā eṣa yo bhūtikāmaḥ
varuṇād evainaṃ tena muñcati
payo vai puruṣaḥ
paya eṣa icchati yo bhūtim icchati
payasaivāsmai payo 'varunddhe
yad vyūhati
yajñasya gopīthāya
atha yat punaḥ samūhati
bhūtyaivainaṃ samūhati
grāmakāmaṃ yājayet
svām eva devatāṃ prāyaścittyā upāsarat
varuṇagṛhīto vā eṣa yo grāmakāmaḥ
varuṇād evainaṃ tena muñcati
payo vai puruṣaḥ
paya eṣa icchati yo grāmam icchati
payasaivāsmai payo 'varunddhe
yad vyūhati
yajñasya gopīthāya
atha yat punaḥ samūhati
grāmeṇaivainaṃ samūhati
ekakapālān juhoti
atrātra vai varuṇasya pāśāḥ
tata enaṃ muñcati
yan nānā juhuyād vikarṣaḥ sa yajñasya
agnau sarve hotavyāḥ
samṛddhyai
yā vāṃ mitrāvaruṇā ojasyā tanūs tayā vāṃ vidhema
tayemam amuṃ muñcatam aṃhasaḥ
yā vāṃ mitrāvaruṇau sahasyā tanūs tayā vāṃ vidhema
tayemam amuṃ muñcatam aṃhasaḥ
yā vāṃ mitrāvaruṇau yātavyā tanūs tayā vāṃ vidhema
tayemam amuṃ muñcatam aṃhasaḥ
yā vāṃ mitrāvaruṇau rakṣasyā tanūs tayā vāṃ vidhema
tayemam amuṃ muñcatam aṃhasaḥ
yā vāṃ mitrāvaruṇā ojasyā sahasyā yātavyā rakṣasyā tanūs tayā vām avidhāma
tayemam amum amauktam aṃhasaḥ
yas te rājan varuṇa deveṣu pāśas taṃ ta etenāvayaje
tasmai te svāhā
yas te rājan varuṇānne pāśas taṃ ta etenāvayaje
tasmai te svāhā
yas te rājan varuṇa dvipātsu catuṣpātsu paśuṣu pāśas taṃ ta etenāvayaje
tasmai te svāhā
yas te rājan varuṇauṣadhīṣu vanaspatiṣv apsu pṛthivyāṃ dikṣu pāśas taṃ ta etenāvayaje
tasmai te svāhā
ete vai varuṇasya pāśāḥ
tata enaṃ muñcati
vaiśvadevaṃ caruṃ nirvaped bhrātṛvyavān
devāś ca vā asurāś cāspardhanta
te devāḥ saṃgrahaṇenāyajanta
te yat kiṃ cāsurāṇāṃ svam āsīt tat samagṛhṇan
manāṃsi vāvaiṣāṃ tat samagṛhṇan
te 'manasaḥ parābhavan
bhrātṛvyavān yajeta
manograhaṇaṃ vā etat
manāṃsi vā etad bhrātṛvyāṇāṃ saṃgṛhṇāti
te 'manasaḥ parābhavanti
grāmakāmo yajeta
manograhaṇaṃ vā etat
manāṃsi vā etat sajātānāṃ saṃgṛhṇāti
te 'smān manogṛhītā nāpayanti
sarveṣāṃ sajātānāṃ gṛhād ājyam āhareyuḥ
yāvatām eva kiyatāṃ ca gṛhād ājyam āharanti teṣāṃ sarveṣāṃ manāṃsi saṃgṛhṇāti
te 'smān manogṛhītā nāpayanti
āmanena juhoti
āmanasa evainān karoti
āmanasya deva ye sajātāḥ samanasas tān ahaṃ kāmaye hṛdā
te māṃ kāmayantāṃ hṛdā
tān mā āmanasas kṛdhi svāhā
āmanasya deva ye putrāḥ samanasas tān ahaṃ kāmaye hṛdā
te māṃ kāmayantāṃ hṛdā
tān mā āmanasas kṛdhi svāhā
āmanasya deva yāḥ striyaḥ samanasas tā ahaṃ kāmaye hṛdā
tā māṃ kāmayantāṃ hṛdā
tā mā āmanasas kṛdhi svāhā
āmanasya deva ye paśavaḥ samanasas tān ahaṃ kāmaye hṛdā
te māṃ kāmayantāṃ hṛdā
tān mā āmanasas kṛdhi svāhā
ete vai sajātāḥ sajātā iva putrā iva striya iva paśava iva
tair ātmānam abhisaṃyuṅkte
tair bhavati
pṛṣatī gaur dhenur dakṣiṇā
sā hi vaiśvadevī
atha yad vaiśvadevīṣṭiḥ
vaiśvadevīr vā imāḥ prajāḥ
tā evāvārunddha
tā ādyā akṛta
bahirātmaṃ vai prayājānuyājāḥ
ātmā devatā
yat prayājānuyājānāṃ purastād vopariṣṭād vā juhuyād bahirātmaṃ sajātān dadhīta
atha yan madhyato juhoti
madhyata eva sajātān ātman dhatte
yadi kāmayeta tājag eyuḥ
tājak pareyur iti dārumayeṇa juhuyāt
carācarā hi vanaspatayaḥ
yadi kāmayeta dhruvāḥ syuḥ
kṛcchrād eyur iti mṛnmayena juhuyāt
dhruvā hīyam
dhruvo 'si
dhruvas tvaṃ deveṣv edhi
dhruvo 'haṃ sajāteṣu bhūyāsaṃ priyaḥ sajātānām ugraś cettā vasuvit
ugro 'si
ugras tvaṃ deveṣv edhi
ugro 'haṃ sajāteṣu bhūyāsaṃ priyaḥ sajātānām ugraś cettā vasuvit
abhibhūr asi
abhibhūs tvaṃ deveṣv edhi
abhibhūr ahaṃ sajāteṣu bhūyāsaṃ priyaḥ sajātānām ugraś cettā vasuvit
paribhūr asi
paribhūs tvaṃ deveṣv edhi
paribhūr ahaṃ sajāteṣu bhūyāsaṃ priyaḥ sajātānām ugraś cettā vasuvit
sūrir asi
sūris tvaṃ deveṣv edhi
sūrir ahaṃ sajāteṣu bhūyāsaṃ priyaḥ sajātānām ugraś cettā vasuvit
ete vai sajātāḥ
tān asmin dadhāti
tān asmād anapakramiṇaḥ karoti
athaiṣo 'śvaḥ pratigṛhyate
sa vā ubhayatodan pratigṛhītaḥ
nirbabhasty asyendriyaṃ ca paśūṃś ca
varuṇo vā aśvo varuṇadevatyaḥ
yo vā aśvaṃ pratigṛhṇāti varuṇaṃ sa prasīdati
tad aśvahaviṣā yaṣṭavyam
nirvaruṇatvāya
catuṣkapālā bhavanti
catuṣpād vā aśvaḥ
kapālair evainam āpnoti
yāvanto 'śvās tāvantaḥ puroḍāśā bhavanti
sarvata evainaṃ muñcati
eko 'dhi bhavati
yan nopasmarati tasmā eva sa
yaḥ punaḥ pratigrahiṣyant syān na sa yajeta
yaddhi punaḥ pratigṛhṇīyāt punar varuṇaṃ prasīdet
atha yaḥ punaḥ pratigrahīṣyant syāt tasya vāruṇā nemāḥ syuḥ sauryavāruṇā nemāḥ
yad vāruṇo varuṇād evainaṃ tena muñcati
atha yat sauryaḥ
svām eva devatām upapratigṛhṇāti
ātmano 'hiṃsāyai
ekaviṃśatiḥ sāmidhenīr bhavanti
asā āditya ekaviṃśaḥ
prajāpatir asā ādityaḥ
prājāpatyo 'śvaḥ
yāvān evāśvas tam āpnoti
sarve vā anye paśavo yonimantaḥ puruṣayonayaḥ
ayonir aśvo 'psujāḥ
yad eṣo 'ponaptrīyaś carur bhavati
yonimantam evainam akaḥ
sva evainaṃ yonau pratiṣṭhāpayati
yas te rājan varuṇa gāyatracchandāḥ pāśo brahman pratiṣṭhitas taṃ ta etenāvayaje
tasmai te svāhā
yas te rājan varuṇa triṣṭupcchandāḥ pāśaḥ kṣatre pratiṣṭhitas taṃ ta etenāvayaje
tasmai te svāhā
yas te rājan varuṇa jagacchandāḥ pāśo viśi pratiṣṭhitas taṃ ta etenāvayaje
tasmai te svāhā
yas te rājan varuṇānuṣṭupcchandāḥ pāśo dikṣu pratiṣṭhitas taṃ ta etenāvayaje
tasmai te svāhā
chandāṃsi vai varuṇasya pāśāḥ
tair enaṃ gṛhṇāti
yair enaṃ gṛhṇāti tair enaṃ muñcati
aponaptrīyābhyāṃ dvābhyāṃ juhoti
ya evāpsavyo varuṇas tata enaṃ muñcati
agner āyur asi
tenāsmā amuṣmā āyur dehi
indrasya prāṇo 'si
prāṇaṃ dehy amuṣmai yasya te prāṇaḥ svāhā
pitṝṇāṃ prāṇo 'si
prāṇaṃ dattāmuṣmai yeṣāṃ vaḥ prāṇaḥ svāhā
viśveṣāṃ devānāṃ prāṇo 'si
prāṇaṃ dattāmuṣmai yeṣāṃ vaḥ prāṇaḥ svāhā
bṛhaspateḥ prāṇo 'si
prāṇaṃ dehy amuṣmai yasya te prāṇaḥ svāhā
prajāpateḥ prāṇo 'si
prāṇaṃ dehy amuṣmai yasya te prāṇaḥ svāhā
yan navam ait tan navanītam abhavad yad asarpat tat sarpiḥ
yad aghriyata tad ghṛtam
ghṛtasya panthām amṛtasya nābhim indreṇa dattaṃ prayataṃ marudbhiḥ
tat tvā viṣṇur anvapaśyat tat tveḍā gavy airayat
pāvamānasya tvā stomena gāyatrasya vartanyopāṃśos tvā vīryeṇotsṛje
bṛhatā tvā rathaṃtareṇa traiṣṭubhyā vartanyā śukrasya tvā vīryeṇoddhare
agneṣ ṭvā mātrayā jāgatyā vartanyā devas tvā savitonnayatu jīvātvai jīvanasyāyai
idaṃ varco agninā dattam āgān mahi rādhaḥ saha ojo balaṃ yat
dīrghāyutvāya śataśāradāya pratigṛbhṇāmi mahata indriyāya
imam agnā āyuṣe varcase kṛdhi tigmam ojo varuṇa soma rājan
mātevāsmā adite śarma yaccha viśve devā jaradaṣṭir yathāsat
agniḥ āyuḥ
tasya manuṣyāḥ āyuḥ kṛtaḥ
tena āyuṣā āyuṣmān edhi
brahmā āyuḥ
tasya brāhmaṇāḥ āyuḥ kṛtaḥ
tena āyuṣā āyuṣmān edhi
yajñaḥ āyuḥ
tasya dakṣiṇāḥ āyuḥ kṛtaḥ
tena āyuṣā āyuṣmān edhi
amṛtam āyuḥ
tasya devā āyuṣkṛtaḥ
tenāyuṣāyuṣmān edhi
aśvinoḥ prāṇo 'si
tau te prāṇaṃ dattām
tena jīva
mitrāvaruṇayoḥ prāṇo 'si
tau te prāṇaṃ dattām
tena jīva
bṛhaspateḥ prāṇo 'si
sa te prāṇaṃ dadātu
tena jīva
prajāpateḥ parameṣṭhinaḥ prāṇo 'si
sa te prāṇaṃ dadātu
tena jīva
āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ carum
pūrvedyuḥ
āmayāvinaṃ yājayet
agnir vai sarvā devatāḥ
viṣṇur yajñaḥ
devatābhiś caivāsmin yajñena cāyur dadhāti
vāk sarasvatī
brahma bṛhaspatiḥ
vācā caivāsmin brahmaṇā cāyur dadhāti
atho prāṇā vai devatāḥ
prāṇān vā etat pūrvedyur gṛhītvopavasati
sa śvo bhūta āgneyam aṣṭākapālaṃ nirvapet saumyaṃ payasi carum ādityaṃ ghṛte caruṃ vāruṇaṃ caruṃ yavamayam iyantam agnaye vaiśvānarāya dvādaśakapālam
āmayāvinaṃ yājayet
yo vai pramīyate 'gniṃ tasya śarīraṃ gacchati somaṃ rasaḥ
yad āgneyaḥ śarīram evāsya tena niṣkrīṇāti
yat saumyo rasaṃ tena
yāvān eva taṃ niṣkrīya
iyaṃ vā aditiḥ
asyām adhi prajāḥ prajāyante
asyām evainam adhi prajanayati
iyāṃś carur bhavati
etāvān vā ātmā
yāvān evāsyātmā taṃ varuṇān muktvā
saṃvatsaro vā agnir vaiśvānaraḥ
saṃvatsara evainaṃ pratiṣṭhāpayati
saṃvatsarāyuṣam enaṃ karoti
agner āyur asi tenāsmā amuṣmā āyur dehīti
agnir vai manuṣyāṇām āyuṣaḥ pradātā
so 'smā āyuḥ prayacchati
pañcabhir juhoti
pāṅktaḥ puruṣaḥ
yāvān eva puruṣas taṃ samīrayati
yāvān eva puruṣas taṃ samīrayitvā
ayaṃ vāva yaḥ pavata eṣa prāṇaḥ
ābhyo vā eṣa digbhyo 'dhipavate
etaddevatyā vā imā diśaḥ
yathādevataṃ vāvainam etad ābhyo digbhyo 'dhi samīrayitvā prāṇān asmin dadhāti
yan navam ait tan navanītam abhavat
yad asarpat tat sarpiḥ
yad aghriyata tad ghṛtam iti
ghṛtasya vā etan mahimānam udācaṣṭe
atho mahayaty evainat
pāvamānasya tvā stomena gāyatrasya vartanyā
upāṃśos tvā vīryeṇotsṛjā iti
yathā vā idaṃ vadhyam utsṛjaty uddharaty unnayaty evaṃ tat
etāvad vā asti stomā grahāś chandāṃsi
yāvad evāsti tenāsmā āyur dadhāti
yajñenāsmā āyur dadhāti
sarva ṛtvijaḥ paryāhuḥ
sarve vā eta etasmai cikitsanti
sarva evāsmā āyur dadhati
brahmaṇo hastam ālabhya paryāhuḥ
brahma vai brahmā
brahmaṇaivāsmin brahmāyur dadhāti
hiraṇyād adhi ghṛtaṃ niṣpāyayanti
amṛtaṃ vai hiraṇyam
āyur ghṛtam
amṛtād evainam adhy āyur niṣpāyayanti
nir iva dhayati
āyur evātman dhatte
tad asmā ābadhnāti
āyuṣainaṃ samardhayati
āgneyyābadhnāti
agnir vai sarvā devatāḥ
sarvābhir evāsmin devatābhir āyur dadhāti
agnir āyuḥ
tasya manuṣyā āyuṣkṛtaḥ
tenāyuṣāyuṣmān edhīti
yo vai devān āyuṣmataś cāyuṣkṛtaś ca veda sarvam āyur eti na purāyuṣaḥ pramīyate
ete vai devā āyuṣmantaś cāyuṣkṛtaś ca yad ime prāṇāḥ
te 'sminn āyur dadhati
aśvinoḥ prāṇo 'si
tau te prāṇaṃ dattāṃ
tena jīveti
ime vā ete prāṇāḥ
tān asmin dadhāti
tān asmād anapakramiṇaḥ karoti
daśa deyāḥ
daśa hy ātman prāṇāḥ
prāṇān asmin dadhāti
aśvo deyaḥ
vāso deyam
hiraṇyaṃ deyam
gaur deyaḥ
varo deyaḥ
bahu deyam
āgneyam aṣṭākapālaṃ nirvaped aindraṃ pañcakapālam
dadhi madhu ghṛtaṃ dhānā udakaṃ tat saṃsṛṣṭaṃ bhavati
aryamṇe carur bhavati
ṛddhyā evāgneyaḥ
aindraḥ pañcakapālaḥ
pāṅkto yajñaḥ
paṅktī yājyānuvākye
pāṅktāḥ paśavaḥ
pāṅktaḥ puruṣaḥ
yāvān eva puruṣas tam āpnoti
sa sarvo bhūtvā paśūn āpnoti
paśava iva hy etat saṃsṛṣṭam
atho yāvanta eva paśavas tān asmai saṃsṛjati
tad āhuḥ
aindra ekādaśakapālaḥ kāryā iti
aindrā hi paśavaḥ
atho āhuḥ
prājāpatyaṃ kāryam iti
prājāpatyā hi paśavaḥ
prajāpatiḥ paśūnāṃ prajanayitā
tam eva bhāgadheyenopāsarat
so 'smai paśūn prajanayati
athaiṣo 'ryamṇe caruḥ
yo dadāti so 'ryamā
dānam aryamā
dānakāmā asmai prajā bhavanti
agnaye bhrājasvate 'ṣṭākapālaṃ nirvapet sauryaṃ carum agnaye bhrājasvate 'ṣṭākapālam
cakṣuṣkāmaṃ yājayet
agner vai manuṣyā naktaṃ cakṣuṣā paśyanti sūryasya divā
etau vai cakṣuṣaḥ pradātārau
tā eva bhāgadheyenopāsarat
tā asmai cakṣuḥ prayacchataḥ
samānaṃ vai cakṣur dvedhā tu
yat samānī devatā carum abhito bhavati nānānam evāsmai cakṣuṣī pratidadhāti
yāvad anyatareṇākṣṇā paśyati tāvad ubhābhyāṃ paśyed yac carur antarā na syāt
atha yac carur antarā bhavati tasmād idam antarā
cakṣuṣor vidhṛtyai
śuklā vrīhayo bhavanti śvetā gā ājyāya duhanti
evam iva hy asā ādityaḥ
samṛddhyai
payasi bhavati
payo vai ghṛtam
payaś cakṣuḥ
payasaivāsmai payaś cakṣur dadhāti
saurībhir ādadhāti
cakṣur asmin dadhāti
devā asurāṇāṃ veśatvam upāyan
indras tu nāpy upait
teṣāṃ vā indriyāṇi vīryāṇy apākrāman
agne rathaṃtaram
indrasya bṛhat
viśveṣāṃ devānāṃ vairūpam
savitur vairājam
tvaṣṭū revatī
marutāṃ śakvarī
tāni vā indro 'nvapākrāmat
tair ātmānam abhisamayuṅkta
tair abhavat
yo bhūtikāmaḥ syāt tam etayā yājayet
etair evendriyair vīryair ātmānam abhisaṃyuṅkte
tair bhavati
dvādaśakapālo bhavati
vaiśvadevatvāya
uttānāni kapālāny upadadhāti
tat svic carum akaḥ
anirdāhāya
abhiśasyamānaṃ yājayet
yasya vai devā annam adanty adanti tasya manuṣyā annam
sarvā vā etā devatāḥ
sarvā vāvāsyaitad devatā annam ajīghasat
adanti hāsya manuṣyā annam
indrāya rāthaṃtarāyānubrūhīti
rathaṃtarasyā ṛcam anūcya bṛhata ṛcā yajet
indrāya bārhatāyānubrūhīti
bṛhata ṛcam anūcya rathaṃtarasya ṛcā yajet
indrāya vairūpāyānubrūhīti
vairūpasyā ṛcam anūcya vairājasya ṛcā yajet
indrāya vairājāyānubrūhīti
vairājasyā ṛcam anūcya vairūpasya ṛcā yajet
indrāya raivatāyānubrūhīti
revatīm anūcya śakvaryā yajet
indrāya śākvarāyānubrūhīti
śakvarīm anūcya revatyā yajet
etair evainam indriyair etābhir devatābhir vyatiṣajati
paryūham avadyati
etair evainam indriyair etābhir devatābhiḥ paryūhati
paśavo vai bṛhatī
agnī rudraḥ
yad bṛhatyā vaṣaṭkuryād rudrāyāsya paśūn apidadhyāt
atho bṛhatīṃ hy ayātayāmnīṃ paśavo 'nuprajāyante
anuvākyāyāś catvāry akṣarāṇi yājyām abhyatyūhati
anuṣṭubhaṃ ca sampādayati paṅktiṃ ca
vāg vā anuṣṭup
prajāpatiḥ paṅktiḥ
vāci vā etat prajāpatim apyasrāṭ
prajananāya
tan mithunam
tasmād eva mithunād yajamānaḥ prajayā ca paśubhiś ca prajāyate
svādvīṃ tvā svādunā tīvrāṃ tīvreṇa śukrāṃ śukreṇa
devīṃ devenāmṛtām amṛtena sṛjāmi saṃ somena
somo 'si
aśvibhyāṃ pacyasva
sarasvatyai pacyasva
indrāya sutrāmṇe pacyasva
punātu te parisrutaṃ somaṃ sūryasya duhitā
vāreṇa śaśvatā tanā
vāyoḥ pūtaḥ pavitreṇa pratyaṅ somo atisrutaḥ
indrasya yujyaḥ sakhā
kuvid aṅga yavamanto yavaṃ cid yathā dānty anupūrvaṃ viyūya
ihehaiṣāṃ kṛṇuta bhojanāni ye barhiṣā namauktiṃ na jagmuḥ
upayāmagṛhīto 'si
acchidrāṃ tvācchidreṇāśvibhyāṃ juṣṭaṃ gṛhṇāmi
eṣa te yoniḥ
aśvibhyāṃ tvā
upayāmagṛhīto 'si
acchidrāṃ tvācchidreṇa sarasvatyai juṣṭaṃ gṛhṇāmi
eṣa te yoniḥ
sarasvatyai tvā
upayāmagṛhīto 'si
acchidrāṃ tvācchidreṇendrāya sutrāmṇe juṣṭaṃ gṛhṇāmi
eṣa te yoniḥ
indrāya tvā sutrāmṇe
yad atra śiṣṭaṃ rasinaḥ sutasya yam asyendro apibañ śacībhiḥ
ahaṃ tam asya manasā ghṛtena somaṃ rājānam iha bhakṣayāmi
nānā hi vāṃ devahitaṃ sadas kṛtaṃ mā saṃsṛkṣāthāṃ parame vyoman
surā tvam asi śuṣmiṇī soma eṣa mā mā hiṃsiṣṭaṃ svaṃ yonim āviśantau
dve srutī aśṛṇavaṃ pitṝṇām ahaṃ devānām uta martyānām
yābhyām idaṃ viśvam ejat sameti yad antarā pitaraṃ mātaraṃ ca
ye bhakṣayanto na vasūny ānaśur yān agnayo anvatapyanta dhiṣṇyāḥ
yā teṣām avayā duriṣṭiḥ sviṣṭiṃ nas tāṃ viśvakarmā kṛṇotu
ayajñiyān yajñiyān manyamānaḥ prāṇasya vidvānt samare na dhīraḥ
eno mahac cakṛvān baddha eṣa taṃ viśvakarman pramuñcā svastaye
yajamānam ṛṣayā enasāhur vihāya prajām anutapyamānāḥ
madhavyau stokā apa tau rarādha saṃ nas tābhyāṃ sṛjatu viśvakarmā
kuvalasaktubhir āśvinaṃ śrīṇāti
badarasaktubhir aindram
karkandhusaktubhiḥ sārasvatam
vāg vai sarasvatī
vācaivāsmint svādumānaṃ dadhāti
atha yainam asā aślīlaṃ vāg abhivadati
atyapaviṣṭa vyārdhiṣṭeti
sainaṃ punaḥ kalyāṇaṃ vadati
siṃhā adhvaryur dhyāyati
vyāghrau pratiprasthātā
vṛkau yajamānaḥ
eṣā surā bhavati
sa yair eva tad indriyair vīryair vyṛdhyate tāny asminn āptvā dhattaḥ
brāhmaṇasya mūrdhant sādyā
medhyatvāya
annaṃ vai surā
medhyaṃ vā annam
tena medhyā
ekā puroruk
ekā yājyā
ekadhāsmin vīryaṃ dadhāti
brāhmaṇaḥ pāyayitavyaḥ
tena haviḥ kriyate
ātmanā peyā
ātmann eva vīryaṃ dhatte
agnau sarvā hotavyāḥ
samṛddhyai
madhyato vā eṣa pāpmanā gṛhītaḥ
yat samayā vyeti madhyata evainaṃ pāpmano muñcati
yad āhavanīye juhuyān na pāpmanā vyāvarteta kriyeta bheṣajam
atha yad dakṣiṇe juhoti vi pāpmanāvartate kriyate bheṣajam
atha yad vikṣārayati evam iva hy eṣa vikṣarati
śatakṣaro bhavati
śatāyur vai puruṣaḥ śatavīryaḥ
āyur eva vīryam āpnoti
yad vā etasya vyārdhi yat prāmāyi pitṝn vā etasya tad agan
yat pitṛmatībhir anumantrayante pitṛbhya evainaṃ tena samīrayanti
yat tisras tṛtīye hi loke pitaraḥ
atha yac catvāro digbhya evainaṃ tena samīrayanti
viśvarūpo vai tvāṣṭra āsīt triśīrṣāsurāṇāṃ svasrīyaḥ
sa somam ekena śīrṣṇāpibat
surām ekena
annam ekenāvayat
sa indro 'manyata
ayaṃ vāvedaṃ bhaviṣyatīti
tena samalabhata
tena yugaśaram apatat
sa takṣāṇaṃ tiṣṭhantam abravīt
ādhāvemāny asya śīrṣāṇi chinddhīti
tasya takṣopaskandya paraśunā śīrṣāṇy achinat
tasmāt takṣṇe śiro dhṛtam
tasmād asyānnam anādyam
tasya yat somapaṃ śirā āsīt sa kapiñjalo 'bhavat
yat surāpaṃ sa kalaviṅkaḥ
yenānnam āvayat sa tittiriḥ
sa vai tvaṣṭā putre hate somam āharad ṛta indram
tam adhaḥ śataśale 'sunot
atho āhuḥ sahasraśalā iti
tasmin vā indra upahavam aicchata
taṃ nopāhvayata
taṃ prāsahādāya nāḍyā nirapibat
sa somapīthena vyārdhyata
tasmāt somo nānupahūtena peyaḥ
somapīthena ha vyardhuko bhavati
yad ito 'mucyata tau siṃhā abhavatām
yad itas tau vyāghrau
yad itas tau vṛkau
yat prathamaṃ niraṣṭhīvat tat kuvalam abhavat
yad dvitīyaṃ tad badaram
yat tṛtīyaṃ tat karkandhuḥ
yad adhastāt sā surā
taṃ vā etayāśvinā ayājayatāṃ sautrāmaṇyā
sa yair eva tad indriyair vīryair vyārdhyata tāny asminn āptvādhattām
somenātipupuvānaṃ yājayet
indriyeṇa vā eṣa vīryeṇa vyṛdhyate yaṃ somo 'tipavate
yāvad evendriyaṃ vīryaṃ tad asminn āptvā dadhāti
rājasūyenābhiṣiṣicānaṃ yājayet
indriyeṇa vā eṣa vīryeṇa vyṛdhyate yo rājasūyenābhiṣiñcate
yāvad evendriyaṃ vīryaṃ tad asminn āptvā dadhāti
bhūtikāmaṃ yājayet
indriyeṇa vā eṣa vīryeṇa vyṛdhyate yo 'laṃ bhūtyai san na bhavati
yāvad evendriyaṃ vīryaṃ tad asminn āptvā dadhāti
jyogāmayāvinaṃ yājayet
indriyeṇa vā eṣa vīryeṇa vyṛdhyate yasya jyog āmayati
yāvad evendriyaṃ vīryaṃ tad asminn āptvā dadhāti
nānārtena yaṣṭavyam
ity āhuḥ
ārtayajña iva hy eṣa
tad āhuḥ
yaṣṭavyam eva
sarvo hi puruṣā ārtaḥ sarvo bubhūṣati
yad āśvinī
aśvinau hy abhiṣajyatām
yat sārasvatī
vāg vai sarasvatī
vācā hy abhiṣajyatām
yad aindrī
indre hi tau tānīndriyāṇi vīryāṇy āptvādhattām
sīsena klībāt kāryā
anṛtaṃ vai sīsam
anṛtaṃ klībaḥ
anṛtaṃ surā
anṛtenaivānṛtād anṛtaṃ krīṇāti
tad āhuḥ
kāryā vaḍabā dakṣiṇeti
sṛtvarīva hy eṣā sṛtvarī vaḍabā
āśvinaṃ prathamam ālabhante
atha sārasvatīm
athaindram
evam eva vapābhiś carati
indra evaiṣu tad adhibhavati
aindraḥ punaḥ pracaratāṃ prathamo bhavati
indraṃ vā etat punar ālabhante
sendriyatvāya
aindrī vapānām uttamā bhavaty aindraḥ puroḍāśānāṃ prathamaḥ
vīryaṃ vā indraḥ
vīrye evainam abhisaṃdhattaḥ
prasavāya sāvitraḥ
nirvaruṇatvāya vāruṇaḥ
madhyato hy eṣa varuṇagṛhītaḥ
paścād vā eṣā sṛṣṭā pratīcīnaśīrṣṇī
yad upariṣṭāt puroḍāśo bhavaty apihityā acchidratvāya
saha samavattaṃ bhavati saheḍām upahvayante
saṃhityai
atho iḍāyā avidohāya
yad vai sautrāmaṇyā vyṛddhaṃ tad asyāḥ samṛddham
yad anyadevatyāḥ puroḍāśā bhavanty anyadevatyāḥ paśavas tad asyā vyṛddhaṃ sat samṛddham
ardhaṃ vai prajāpater ātmano dhairyam āsīd ardhaṃ mālvyam
yad dhairyaṃ tat purastād akuruta yan mālvyaṃ tat paścāt paryauhata
yad dhairyaṃ somo vai sa
tato brāhmaṇam asṛjata
tasmād brāhmaṇaḥ sarva eva brahmābhi dhīraḥ
yan mālvyaṃ surā vai sā
tato rājanyam asṛjata
tasmāj jyāyāṃś ca kanīyāṃś ca snuṣā ca śvaśuraś ca surāṃ pītvā vilālapata āsate
mālvyaṃ hi tat
pāpmā vai mālvyam
tasmād brāhmaṇaḥ surāṃ na pibet
pāpmanātmānaṃ net saṃsṛjā iti
tad utaitad rāṣṭrīyāya brāhmaṇaṃ brūyāt
tad ya evaṃ vidvānt surāṃ pibati na hainaṃ drūṇāti
eṣā vai prajāpater vīryavatī tanūḥ
vīryaṃ prajāpatiḥ
vīryam asmin dadhāti
tato yaḥ somo 'tyaricyata tam agnā upaprāvartayat
svāhendraśatrur vardhasveti
indrasyāhainaṃ śatrum acikīrṣad indram asya śatrum akarot
tathā vāk svayam eva vyait
sa yaṃ somaṃ prāvartayad yasmiṃś cāgnā upaprāvartayat tā agnīṣomau devate prāṇāpānā abhisamabhavatām
sa yāvad ūrdhvabāhuḥ parāvidhyat tāvati vyaramata
yadi vā pravaṇaṃ tāvad āsīd yadi vāgner adhi tāvad āsīt
sa vā iṣumātram evāhnā tiryaṅṅ avardhateṣumātram anvaṅ
atho āhuḥ
ahorātre eveṣumātraṃ tiryaṅṅ avardhateṣumātram anvaṅṅ iti
atho āhuḥ
ardhamāsam atho māsam atho saṃvatsaram iti
sa vā imāḥ sarvāḥ srotyāḥ paryaśayat
tasmād vā indro 'bibhet
tasmād u tvaṣṭābibhet
tasyendraḥ prattim aicchat
tām asmai prāyacchat
tasmai tvaṣṭā vajram asiñcat
tapo vai sa vajra āsīt
tam udyamaṃ nāśaknot
atha vai tarhi viṣṇur anyā devatāsīt
so 'bravīt
viṣṇā ehīdam āhariṣyāvo yenāyam idam iti
sa tredhātmānaṃ vinyadhatta
abhiparyāvartād abibhet
asyāṃ tṛtīyam
antarikṣe tṛtīyam
divi tṛtīyam
sa yad asyāṃ tṛtīyam āsīt tena vajram udayacchad viṣṇvanuṣṭhitaḥ
sa vajram udyataṃ dṛṣṭvābibhet
so 'bravīt
asti vā idaṃ tyasminn antar vīryam
tat te pradāsyāmi
mā mā vadhīr iti
tad vā asmai prāyacchat
tat pratyagṛhṇāt
adhā meti
tad viṣṇave 'tiprāyacchat
tad viṣṇuḥ pratyagṛhṇāt
asmāsv indra indriyaṃ dadhātv asmān rāyo maghavānaḥ sacantām
asmākaṃ santv āśiṣa iti
so 'vet
asti vāvāsminn antar vīryam iti
sa yad antarikṣe tṛtīyam āsīt tena vajram udayacchad viṣṇvanuṣṭhitaḥ
sa vajram udyataṃ dṛṣṭvābibhet
so 'bravīt
asti vā idaṃ tyasminn antar vīryam
tat te pradāsyāmi
mā mā vadhīr iti
tad vā asmai prāyacchat
tat pratyagṛhṇāt
dvir mādhā iti
tad viṣṇave 'tiprāyacchat
tad viṣṇuḥ pratyagṛhṇāt
asmāsv indra indriyaṃ dadhātv asmān rāyo maghavānaḥ sacantām
asmākaṃ santv āśiṣā iti
so 'vet
asti vāvāsminn antar vīryam iti
sa yad divi tṛtīyam āsīt tena vajram udayacchad viṣṇvanuṣṭhitaḥ
sa vajram udyataṃ dṛṣṭvābibhet
so 'bravīt
asti vā idaṃ tyasminn antar vīryam
tat te pradāsyāmi
mā mā vadhīḥ
saṃdhāṃ nu saṃdadhāvahai yathā tvām eva praviśānīti
so 'bravīt
yan māṃ praviśeḥ kiṃ me tataḥ syād iti
so 'bravīt
tvām evendhīya tava bhogāya tvāṃ praviśeyam iti
tad vā asmai prāyacchat
tat pratyagṛhṇāt
trir mādhā iti
tad vāva traidhātavyā
sahasraṃ vā asmai tat prāyacchad ṛcaḥ sāmāni yajūṃṣi
yad vā idaṃ kiṃ ca tat traidhātavyā
tad āpnoti paśūn eva
udaraṃ vai vṛtraḥ pāpmā kṣud bhrātṛvyaḥ puruṣasya
yat tapa upaiti pāpmānaṃ vā etat stṛṇute bhrātṛvyaṃ kṣudham eva
tasmin vā avadetām
seyam asyā adhy ūrdhvā vāg avadat
ubhā jigyathur na parājayethe na parājigye kataraś canainoḥ
indraś ca viṣṇo yad apaspṛdhethāṃ tredhā sahasraṃ vi tad airayethām iti
satyam āhety abravīt
dve eva tṛtīye āhartur ekaṃ pratigrahītur iti
tau vai tatraivātiṣṭhetām
tasmād aindrāvaiṣṇavam
trirātrasya vā upepsāyai traidhātavyāhriyate
yāvad vai trirātreṇopāpnoti tāvat traidhātavyayāvarunddhe
tasmād āhuḥ
sahasradakṣiṇeti
uṣṇihākakubhā anvāha
gāyatrī vā uṣṇihā
atha yāny etāni catvāry akṣarāṇy ṛcy adhi
catuṣpādo vā ete paśavaḥ
yathā vā idaṃ puroḍāśe puroḍāśo 'dhy evaṃ vā etad yad ṛcy adhy akṣarāṇi
prāṇo vai gāyatrī
prāṇena paśavo yatāḥ
yad uṣṇihākakubhā anvāha paśūnāṃ yatyai
agne trī te vājinā trī ṣadhasthā tisras te jihvā ṛtajāta pūrvīḥ
tisra u te tanvo devavātās tābhir naḥ pāhi giro aprayucchann iti
paridadhāti
vīratāyai
atho rūpatāyā eva
yaj jagatyā paridadhyād antaṃ gacchet
atha yat triṣṭubhā paridadhāti nāntaṃ gacchati
ojo vai vīryaṃ triṣṭup
ojasy eva vīrye pratitiṣṭhati
sarvābhyo devatābhyo yajña āhṛtyā iti
āhuḥ
sarvo vā eṣa yajñaḥ
sarvābhyo hi devatābhyo yajña āhriyate
sarvāṇi chandāṃsy anvāha
sarvāṇi hi chandāṃsi yajñe prayujyante
abhicarann āharet
sarvo vā eṣa yajñaḥ
sarveṇaivainaṃ yajñenābhicarati
adakṣiṇas tu syāt
tat svin menim akaḥ
menir hy adakṣiṇaḥ
atha yo yakṣya ity uktvā na yajeta tam etena yājayet
sarvo vā eṣa yajñaḥ
sarveṇaivāsmai yajñena prāyaścittiṃ vindati
uttarauttaraḥ puroḍāśo jyāyān bhavati
uttarauttaro hi loko jyāyān
yathā vā iyam evam asau
atha vā antarikṣaṃ nāsyā rūpaṃ nāmuṣyāḥ
tasmād yavamayo madhyataḥ
atho evam iva hy antarikṣasya rūpam
dvādaśakapālo bhavati
yad vai tristris tat traidhātavyāyāḥ samṛddham
sarveṣām atighātam avadyati
acchambaṭkārāya
yāvatā hi na prāpnuyāt tāvatā chambaṭkuryāt
etad vai tad yad āhuś chambaṇ ṇāsā iti
vāsa iva vai yajña ūyate
yat tārpyāṇi viṣīvyanti yajuṣāṃ tad rūpam
yad dhenavo dīyanta ukthāmadānāṃ tat
yaddhiraṇyaṃ dīyate candraṃ gīyatā iti vai sāmāhuḥ sāmnāṃ tad rūpam
etena vai sṛñjayā ayajanta
te śriyo 'ntam agacchan
tasmān nātibahu yaṣṭavyam
īśvaro hi parāṅ atipattoḥ
yo vā etena yajate vi sa chinatti
putro yājayitavyaḥ
anusaṃtatyai
āgneyam aṣṭākapālaṃ nirvaped aindram ekādaśakapālaṃ bārhaspatyaṃ carum
bhūtikāmaṃ yājayet
indro vai śithira ivāmanyata
so 'gniṃ ca bṛhaspatiṃ cābravīt
yājayataṃ meti
taṃ vā etayāgniś ca bṛhaspatiś cāyājayatām
tasmiṃs tejo 'gnir adadhād indriyam indro brahma bṛhaspatiḥ
tatā indro 'bhavat
yo bhūtikāmaḥ syāt tam etayā yājayet
teja evāsminn agnir dadhātīndriyam indro brahma bṛhaspatiḥ
bhavaty eva
yad asmiṃs trīṇi vīryāṇy adhattāṃ tasmāt tridhātuḥ
aindra itarā abhisaṃśleṣayanti
sendriyatvāya
purovāta jinva rāvaṭ svāhā
vātavān varṣan bhīma rāvaṭ svāhā
stanayan varṣann ugra rāvaṭ svāhā
atirātraṃ vavarṣvān pūrta rāvaṭ svāhā
bahu ha vā ayam avarṣīd iti śruta rāvaṭ svāhā
tapati varṣan virāḍ rāvaṭ svāhā
'vasphūrjan vidyud varṣaṃs tveṣa rāvaṭ svāhā
naśany avasphūrjan varṣan bhūta rāvaṭ svāhā
māndā vaśā jyotiṣmatīr amasvarīḥ śundho ajrā undatīḥ suphenāḥ
mitrabhṛtaḥ kṣatrabhṛtaḥ surāṣṭrā iha no 'vata
vṛṣṇo aśvasya saṃdānam asi
vṛṣṭyai tvopanahyāmi
devā vasavyā agne soma sūryāpo dattodadhiṃ bhinta
divaḥ parjanyād antarikṣāt pṛthivyās tato no vṛṣṭyāvata
devāḥ śarmaṇyā mitra varuṇāryamann apo dattodadhiṃ bhinta
divaḥ parjanyād antarikṣāt pṛthivyās tato no vṛṣṭyāvata
devāḥ sapītayo 'pāṃ napān narāśaṃsāpo dattodadhiṃ bhinta
divaḥ parjanyād antarikṣāt pṛthivyās tato no vṛṣṭyāvata
divā cit tamaḥ kṛṇvanti parjanyenodavāhena
yat pṛthivīṃ vyundanti
āyan naraḥ sudānavo dadāśuṣe divaḥ kośam acucyavuḥ
pra parjanyaḥ sṛjatāṃ rodasī anu dhanvanā yantu vṛṣṭayaḥ
udīrayatā marutaḥ samudrato divo vṛṣṭiṃ varṣayatā purīṣiṇaḥ
na vo dasrā upadasyanti dhenavaḥ śubhe kam anu rathā avṛtsata
sṛjā vṛṣṭiṃ divaḥ
ādbhiḥ samudraṃ pṛṇa
ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣetram anuviviśata
vṛṣṭir vai devebhyo 'nnādyam apākrāmat
tata idaṃ sarvam aśuṣyat
te devāḥ prajāpatim evopādhāvan
tān vā etayā prajāpatir ayājayat kārīryā
tebhyo vṛṣṭim annādyam avārunddha
yatra parjanyo na varṣet tad etayā jyeṣṭhaṃ vā purohitaṃ vā yājayet
vṛṣṭir vā etebhyo 'nnādyam apakrāmati yatra parjanyo na varṣati
yat kārīryā yājayanti vṛṣṭyā annādyasyāvaruddhyai
aṣṭau vātahomāḥ
aṣṭau diśā iti
digbhya evaitair vṛṣṭim āvartayanti
māndā vaśā jyotiṣmatīr amasvarīr iti
etāni vā apāṃ nāmadheyāni
yathā vā idaṃ nāmagrāham asā asā iti hvayaty evaṃ vā etad apo nāmadheyaiś cyāvayati
vṛṣṇo aśvasya saṃdānam asīti
vṛṣā hy aśvaḥ
vṛṣā parjanyaḥ
samṛddhyai
vṛṣṭyai tvopanahyāmīti
vṛṣṭyai hy upanahyati
devā vasavyā agne soma sūryeti
devatābhir evānvahaṃ vṛṣṭim acchaiti
yadi na varṣet tatraiva vaseyuḥ
ahorātrābhyām eva vṛṣṭiṃ cyāvayanti
karīrāṇi bhavanti
vṛṣṭyā annādyasyāvaruddhyai
madhūdyutāni bhavanti
apāṃ vā eṣa oṣadhīnāṃ rasaḥ
apām evainā oṣadhīnāṃ rasenācchaiti
rasenaināś cyāvayati
agnaye dhāmacchade 'ṣṭākapālaṃ nirvapen mārutaṃ saptakapālaṃ sauryam ekakapālam
vṛṣṭikāmaṃ yājayet
agnir vā ito vṛṣṭim īṭṭe maruto 'mutaś cyāvayanti
tāṃ sūryo raśmibhir varṣati
ete vai vṛṣṭyāḥ pradātāraḥ
tān eva bhāgadheyenopāsarat
te 'smai vṛṣṭiṃ prayacchanti
sṛjā vṛṣṭiṃ diva ādbhiḥ samudraṃ pṛṇeti
imāś caivāmūś ca samasrāṭ
ābhir amūr acchaiti
ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣetram anuviviśateti
imān eva lokān vṛṣṭyai saṃmṛśati
saumyam babhrum lomaśam piṅgalam ālabheta paśu kāmaḥ
saumīḥ vai oṣadhayaḥ
oṣadhayaḥ paśavaḥ
yat saumyaḥ pratyakṣam eva asmai paśum ālabhate
lomaśaḥ bhavati
etat vai puṣṭyāḥ rūpam
puṣṭim eva avarunddhe
babhruḥ piṅgalaḥ bhavati
somasya rūpam
yaḥ traitānām uttamaḥ jāyeta tam saumāpauṣṇam ālabheta paśu kāmaḥ
somaḥ vai retaḥ dhāḥ
pūṣā paśūnām prajanayitā
somaḥ eva asmai retaḥ dadhāti
pūṣā paśūn prajanayati
stanam vai eteṣām dvau abhijāyete ūrjam tṛtīyaḥ
ūrj vai paśavaḥ
ūrjā eva asmai ūrjam paśūn āptvā avarunddhe
tris vai eṣā saṃvatsarasya anyān paśūn parivijāyate
etat vai puṣṭyāḥ rūpam
puṣṭim eva avarunddhe
bhāginīḥ vai anyāḥ prajāḥ a bhāgāḥ anyāḥ
yat audumbaraḥ yūpaḥ bhavati ubhayīḥ eva enāḥ bhāginīḥ karoti
māsi māsi vai eṣaḥ avāntaram anyebhyaḥ vanaspatibhyaḥ pacyate
etat vai puṣṭyāḥ rūpam
puṣṭim eva avarunddhe
prājāpatyam tūparam ālabheta paśu kāmaḥ
prājāpatyāḥ vai paśavaḥ
prajāpatiḥ paśūnām prajanayitā
tam eva bhāgadheyena upāsarat
saḥ asmai paśūn prajanayati
yoniḥ vai prajāpatiḥ
yoneḥ eva prajāyate
sarveṣām vai eṣa paśūnām rūpāṇi prati
puruṣasya iva śmaśrūṇi
aśvasya iva śiraḥ
gardabhasya iva karṇau
śunaḥ iva lomāni
goḥ iva pūrvau pādau aveḥ iva aparau
ajaḥ khalu vai
sarvāṇi eva paśūnām rūpāṇi āptvā avarunddhe
sarvāṇi enam paśūnām rūpāṇi upatiṣṭhante
hiraṇyagarbhavatyā āghāraḥ
yāḥ prajāpateḥ sāmidhenīḥ tāḥ sāmidhenīḥ
yāḥ prajāpateḥ āpriyaḥ tāḥ āpriyaḥ
hiraṇyam deyam sa śukra tvāya
tārpyam deyam sa yoni tvāya
adhīvāsaḥ deyaḥ
yajñasya tena rūpāṇi āptvā avarunddhe
etena vai upakeruḥ rarādhe
ṛdhnoti yaḥ etena yajate
dvādaśadhā ha tvai sa prāśitram parijahāra
tatra dvādaśa dvādaśa varān dadau
yat dvādaśa dīyante tasya eṣā pratimā
śvetam vāyave ālabheta
bhūti kāmam yājayet
vāyuḥ vai devānām ojiṣṭhaḥ kṣepiṣṭhaḥ
saḥ enam bhūtyai ninayati
tat āhuḥ a dhṛtā devatā īśvarā nirmṛjaḥ īśvarā enam ārtim ninetoḥ iti
tat ati sā eva enam bhūtyai ninayati
śvetam vāyave niyutvate ālabheta
grāma kāmam yājayet
vāyuḥ vai imāḥ prajāḥ nasyotāḥ ittham ca ittham ca nenīyate
yat vāyave vāyuḥ eva asmai nasyotām viśam ninayati
niyutvatī yājyā anuvākye bhavataḥ
grāmam asmin dādhāra
śvetaḥ bhavati brahmaṇaḥ rūpam samṛddhyai
śvetam vāyave niyutvate ālabheta
āmayāvinam yājayet
prāṇaḥ vai vāyuḥ
prāṇaḥ hi vai etasya apakrāntaḥ
atha etasya āmayati
yat vāyave vāyuḥ eva asmai prāṇam ninayati
niyutvatī yājyā anuvākye bhavataḥ
prāṇam asmin dādhāra
śvetaḥ bhavati brahmaṇaḥ rūpam samṛddhyai
śvetam vāyave niyutvate ālabheta
paśu kāmam yājayet
prāṇaḥ vai vāyuḥ
prāṇam vai etat paśavaḥ pratidhāvanti yat varṣeṣu vātam pratijighrati
yat vāyave vāyuḥ eva asmai paśūn ninayati
niyutvatī yājyā anuvākye bhavataḥ
paśūn asmin dādhāra
śvetaḥ bhavati brahmaṇaḥ rūpam samṛddhyai
svarbhānuḥ vai āsuraḥ sūryam tamasā vidhyat
tasya devāḥ tamaḥ apāghnan
yat prathamam tamaḥ apāghnan sā aviḥ kṛṣṇā bhavat yat dvitīyam sā lohinī yat tṛtīyam sā balakṣī
yat adhyastāt apākṛntat sā aviḥ vaśā bhavat
te abruvan deva paśum imam kāmāya ālabhāmahai iti
atha vai iyam tarhi ṛkṣā āsīt alomikā
te abruvan tasmai kāmāya ālabhāmahai yathā asyām oṣadhayaḥ ca vanaspatayaḥ ca jāyante iti
tām vai tasmai kāmāya ālabhanta
tatas asyām oṣadhayaḥ ca vanaspatayaḥ ca ajāyanta
yaḥ prajā kāmaḥ vā paśu kāmaḥ vā syāt saḥ etām avim vaśām ālabheta
pra prajayā ca paśubhiḥ ca jāyate
atha u āhuḥ yaḥ prathamaḥ tamasi apahate sūryasya raśmiḥ yūpasya caṣāle avātanot sā aviḥ vaśā bhavat iti
tat ubhayena eva deva paśuḥ ālabhyate
yadi asyāḥ tat janma yadi vā itaram tat kāmāya kāmāya eva aviḥ vaśā ālabhyate
āgneyam ajam ālabheta vāruṇam petvam
vāruṇam petvam
bhūti kāmam yājayet
āgneyāni vai puruṣasya asthāni
vāruṇam māṃsam
āgneyena eva asya āgneyam niṣkrīṇāti vāruṇena vāruṇam
bhavati eva
sārasvatīm meṣīm ālabheta yaḥ vācaḥ gṛhīta
vāc vai sarasvatī
vācā eva asya vācam bhiṣajyati
apannadatī bhavati sarva tvāya an adhiskannā samṛddhyai
śvetāḥ malhāḥ ālabheta brahmavarcasa kāmaḥ āgneyīm bārhaspatyām saurīm vasantā āgneyīm prāvṛṣi bārhaspatyām śiśire saurīm
yat āgneyī tejaḥ tayā avarunddhe yat bārhaspatyā brahmavarcasam tayā yat saurī rucam tayā
trivṛt vāva asmai etat samṛddham brahmavarcasam dadhāti
saṃvatsaram paryālabhyante
saṃvatsareṇa vai anāptam āpyate
saṃvatsareṇa eva asmai āptvā tejaḥ brahmavarcasam dadhāti
śvetā bhavati brahmaṇaḥ rūpam samṛddhyai
vāyavyām ajām ālabheta sārasvatīm meṣīm adityai ajām
abhiśasyamānam yājayet
vāyuḥ vai etasya aślīlam gandham janatāḥ anuviharati yam abhiśaṃsanti
eṣa hi idam sarvam upagacchati
yat vāyave vāyuḥ eva asya tam gandham surabhim akaḥ
saḥ asya surabhiḥ gandhaḥ janatāḥ anuvitiṣṭhate
vācā vai etam abhiśaṃsanti yam abhiśaṃsanti
vāc sarasvatī
yat sārasvatī vācā eva eṣām vācam śamayati
a pratiṣṭhitaḥ vai eṣa yam abhiśaṃsanti
iyam vai aditiḥ
iyam pratiṣṭhā
yat ādityā asyām eva pratitiṣṭhati
indriyeṇa vai eṣa vīryeṇa vyṛdhyate yam abhiśaṃsanti
vīryam
indriyam vīryam garbhaḥ
yat garbhiṇīḥ bhavanti indriyeṇa eva enam vīryeṇa samardhayanti
devāḥ ca vai asurāḥ ca aspardhanta
te vai samāvat eva yajñe kurvāṇāḥ āyan
yat eva devāḥ akurvata tat asurāḥ akurvata
te na vyāvṛtam agacchan
te devāḥ etam vāmanam paśum apaśyan
tam vaiṣṇavam ālabhanta
tatas viṣṇuḥ imān lokān udajayat
tatas devāḥ asurān ebhyaḥ lokebhyaḥ prāṇudanta
tatas devāḥ abhavan parā asurāḥ
yaḥ sapatnavān bhrātṛvyavān vā syāt saḥ etam vāmanam vaiṣṇavam ālabheta
atas vai viṣṇuḥ imān lokān udajayat
viṣṇoḥ eva ujjitim anu imān lokān ujjayati
pra ebhyaḥ lokebhyaḥ bhrātṛvyam nudate
viṣame iva ālabheta
viṣamān iva hi imān lokān devāḥ udajayan
nimān eva lokān ujjayati
indraḥ vai vṛtram ahan
sa prāṅ apadyata
sa padyamānaḥ indram saptabhiḥ bhogaiḥ paryagṛhṇāt
tasmāt viṣvañcaḥ paśavaḥ vyudāyan
mūrdhataḥ vaidehīḥ udāyan
tasmāt tāsām puras janma puras okaḥ
tāsām jaghanataḥ ṛṣabhaḥ vaidehaḥ anūdait
tam acāyat ayam vāva mā asmāt aṃhasaḥ muñcet iti
tam aindram ālabheta
āgneyam tu pūrvam ajam ālabheta
sa vai agninā eva vṛtrasya bhogān apidahya atha aindreṇa indriyam vīryam ātman adhatta
yaḥ pāpmanā tamasā gṛhītaḥ manyeta saḥ etam aindram ṛṣabham ālabheta
āgneyam tu pūrvam ajam ālabheta
agninā eva pāpmanaḥ bhogān apidahya atha aindreṇa indriyam vīryam ātman dhatte
indraḥ vai valam apāvṛṇot
tatas sahasram udait
tasya sahasrasya agratas kubhraḥ udait
tasmāt etam sāhasrī lakṣmīḥ iti āhuḥ yaḥ ca veda yaḥ ca na
atha u āhuḥ imam vai eṣa lokam paśyan abhyudait sa samaiṣat saḥ eṣa samīṣitaḥ kubhraḥ iti
tam aindram ālabheta paśu kāmaḥ
aindrāḥ vai paśavaḥ
indraḥ paśūnām prajanayitā
tam eva bhāgadheyena upāsarat
saḥ asmai paśūn prajanayati
sa yadā sahasram paśūn gacchet atha etam vāmanam vaiṣṇavam ālabheta
etasmin vai tat sahasram pratyatiṣṭhat
sa tiryaṅ vyaiṣat
tasmāt eṣa tiryaṅ iva vīṣitaḥ
etena vai sa tat sahasram paryagṛhṇāt
tat sahasrasya vai eṣa parigṛhītyāḥ avikṣobhāya
devāḥ ca vai pitaraḥ ca asmin loke āsan
tat yat kiṃca devānām svam āsīt tat yamaḥ ayuvata
te devāḥ prajāpatim eva upādhāvan
sa prajāpatiḥ etau mithunau paśū apaśyat ṛṣabham ca vaśām ca
tau ālabhata
vaiṣṇava vāruṇīm tu pūrvām vaśām ālabhata
tān vai varuṇena eva grāhayitvā viṣṇunā yajñena prāṇudata
atha aindram deveṣu ālabhata
tena eṣu indriyāṇi vīryāṇi āptvā adadhāt
yaḥ sapatnavān bhrātṛvyavān vā syāt saḥ etau mithunau paśū ālabhete ṛṣabham ca vaśām ca
vaiṣṇava vāruṇīm tu pūrvām vaśām ālabheta
varuṇena eva enān grāhayitvā viṣṇunā yajñena praṇudate
atha aindreṇa indriyam vīryam ātman dhatte
sāvitram punar utsṛṣṭam ālabheta yaḥ purā puṇyaḥ san paścā pāpa tvam gacchet
savitā vai śriyaḥ prasavitā
tam eva bhāgadheyena upāsarat
saḥ enam śriyai prasuvati
pāpaḥ vai eṣa purā san paścā śriyam aśnute yaḥ purā anaḍvān san gacchati
yathā eṣa śriyam aśnute evam eva enam śriyam gamayati
oṣadhībhyaḥ vehatam ālabheta prajā kāmaḥ
oṣadhīnām vai eṣā priyā
etāḥ vai etām sūtoḥ paribādhante
oṣadhayaḥ khalu vai etasya prajām apagūhanti yaḥ alam prajāyai san prajām na vindate
tāḥ eva bhāgadheyena upāsarat
tāḥ asmai prajām punar dadati
āpaḥ vai oṣadhayaḥ
āpaḥ ha tu eva asat khananti
tāḥ asmai prajām khananti
dyāvāpṛthivīye dhenū saṃmātarā ālabheta anna kāmaḥ
yat hi asau varṣati tat asyām pratitiṣṭhati
dyāvāpṛthivī vai annasya īśāte
te eva bhāgadheyena upāsarat
te asmai annādyam prayacchataḥ
sa vatsam vāyave ālabheta
vāyuḥ vai anayoḥ vatsaḥ
vāyuḥ ime pradāpayati
pratte ha vai ime duhe yaḥ evam veda
aindrīm sūta vaśām ālabheta
rājanyam bhūti kāmam yājayet
etasyāḥ vai adhi indraḥ ajāyata
sa jāyamānaḥ etam yonim niravartayat
sā sūta vaśā bhavat
atha u āhuḥ etat eva sakṛt indriyam vīryam tejaḥ janayitvā na aparam sūtau āśaṃsata sā sūta vaśā bhavat iti
indriyeṇa vai eṣa vīryeṇa vyṛdhyate yaḥ alam bhūtyai san na bhavati
aindrī bhavati
indriyam asmin dadhāti
atha yaḥ tam vindet yam sūtvā sūta vaśā bhavati tam aindram ālabheta tejaskāmaḥ
tat eva indriyam vīryam tejaḥ āpnoti
sārasvatīm dhenuṣṭarīm ālabheta yaḥ kṣetre paśuṣu vā vivadeta
vāc vai sarasvatī
vācā eva eṣām vācam vṛṅkte
dhenuḥ vai eṣā satī na duhe
taryam eva eṣām vācam karoti
dyāvāpṛthivīyām dhenum paryāriṇīm ālabheta yaḥ rājanyaḥ abhyardhas viśaḥ caret
dyāvāpṛthivībhyām hi vai eṣa nirbhaktaḥ
atha eṣaḥ abhyardhas viśaḥ carati
dyāvāpṛthivī eva enam viśi pratiṣṭhāpayataḥ
paryāriṇī bhavati
paryāri iva hi etat rāṣṭram yat abhyardhas viśaḥ carati
dyāvāpṛthivī eva enam viśi pratiṣṭhāpya sa śvas bhūte vatsam vāyave ālabheta vāyuḥ vai anayoḥ vatsaḥ vāyuḥ imau kṣayau viśam ca pradāpayati
prattau ha vai imau kṣayau viśam ca duhe yaḥ evam veda
āgneyam ajam ālabheta saumyam babhrum ṛṣabham piṅgalam
bhūti kāmam yājayet
ṛddhyai eva āgneyaḥ
indriyeṇa vai eṣa vīryeṇa vyṛdhyate yaḥ alam bhūtyai san na bhavati
yat saumyaḥ svayā eva asmai devatayā indriyam vīryam āptvā avarunddhe
bhavati eva
babhruḥ piṅgalaḥ bhavati
somasya rūpam samṛddhyai
gomṛgam vāyave ālabheta
abhiśasyamānam yājayet
apūtaḥ vai eṣa yam abhiśaṃsanti
vāyuḥ vai devānām pavitram
vāyunā eva enam pavitreṇa punāti
na iva vai eṣa grāme na araṇye yam abhiśaṃsanti
na iva khalu vai eṣa grāmyaḥ paśuḥ na iva āraṇyaḥ
tasmāt asya eṣa devatayā paśūnām samṛddhaḥ
aindrāgnam anusṛṣṭam ālabheta yasya pitā pitāmahaḥ somam na pibet
indriyeṇa vai eṣa vīryeṇa vyṛdhyate yasya pitā pitāmahaḥ somam na pibati
yat aindraḥ indriyeṇa eva enam vīryeṇa samardhayati
devatābhiḥ vai eṣa vyṛdhyate yasya pitā pitāmahaḥ somam na pibati
yat āgneyaḥ agniḥ vai sarvāḥ devatāḥ devatābhiḥ eva enam samardhayati
anusṛṣṭaḥ bhavati
anusṛṣṭaḥ iva hi etasya soma pīthaḥ yasya pitā pitāmahaḥ somam na pibati
tasmāt asya eṣa devatayā paśūnām samṛddhaḥ
tvāṣṭram avaliptam ālabheta paśu kāmaḥ
tvāṣṭrāḥ vai paśavaḥ
paśavaḥ
tvaṣṭā paśūnām prajanayitā
tam eva bhāgadheyena upāsarat
saḥ asmai paśūn prajanayati
saumāpauṣṇam napuṃsakam ālabheta
paṇḍakam yājayet
yatra tu bhūmeḥ jāyeta tat prajijñāseta
atra vai etasya jāyamānasya indriyam vīryam apākrāmat
tat eva asmai indriyam vīryam āptvā dadhāti
somaḥ ca vai etasya pūṣā ca jāyamānasya indriyam vīryam ayuvetām
iyam vai pūṣā
oṣadhayaḥ somaḥ
yat saumāpauṣṇaḥ svayā eva asmai devatayā indriyam vīryam āptvā avarunddhe
bhavati eva
yāni an avadānīyāni taiḥ nairṛtaiḥ pūrvaiḥ pracaranti
nirṛti gṛhītā vai eṣā strī yā pum rūpā
nirṛti gṛhītaḥ eṣa pumān yaḥ strī rūpaḥ
nirṛtyāḥ eva enam tena muñcati
na vai nairṛtya āhutiḥ agnim ānaśe
yat aṅgāreṣu juhoti tat svid agnau juhoti tat na
yatra vai adaḥ indraḥ vṛṣaṇaśvasya menā āsīt tat enam nirṛtiḥ pāpmā agṛhṇāt
sa yam pāpmānam apāhata sa napuṃsakaḥ abhavat
yaḥ pāpmanā tamasā gṛhītaḥ manyeta saḥ etam aindram napuṃsakam ālabheta
yena eva indraḥ pāpmānam apāhata tena pāpmānam apahate
atha aindreṇa indriyam vīryam ātman dhatte
prajāpatiḥ paśūn asṛjata
sa vai etam eva agre napuṃsakam asṛjata
tam paśavaḥ anvasṛjyanta
atha u āhuḥ etam eva agre sṛṣṭam tvaṣṭre ca patnībhyaḥ ca napuṃsakam ālabhata tena prajāḥ asṛjata iti
yaḥ prajā kāmaḥ vā paśu kāmaḥ vā syāt saḥ etam tvaṣṭre ca patnībhyaḥ ca napuṃsakam ālabheta
mithunam vai tvaṣṭā ca patnīḥ ca
tvaṣṭāram vai etat mithune apyasrāṭ prajananāya
tat mithunam
tasmāt eva mithunāt yajamānaḥ prajayā ca paśubhiḥ ca prajāyate
prajāpatiḥ prajāḥ asṛjata
tāḥ enam sṛṣṭāḥ atyamanyanta
tāḥ atimanyamānāḥ varuṇena agrāhayat
tāḥ varuṇa gṛhītāḥ kṛṣṇaḥ petvaḥ adhyaskandat
tasya anuhāya pādam agṛhṇāt
tasya śaphaḥ prāvṛhyata
saḥ eka śiti pād abhavat
tam acāyat ayam vāva āsām prajānām a varuṇa gṛhītaḥ anena imāḥ prajāḥ varuṇāt muñcāni iti
tam vāruṇam ālabhata
tatas imāḥ prajāḥ varuṇāt prāmucyanta
tat varuṇa pramocanīyaḥ eva eṣa
yaḥ jyok āmayāvī syāt tam etena yājayet
varuṇena hi vai eṣa pāpmanā gṛhītaḥ
atha etasya jyok āmayati
yat vāruṇaḥ varuṇāt eva enam tena muñcati
eka śiti pād bhavati evam iva hi tasya rūpam āsīt samṛddhyai
dvīpe yājayet
etāḥ vai pratyakṣam vāruṇīḥ yat āpaḥ
sve vai etat yonau pratyakṣam varuṇam avayajati
samantam āpaḥ parivahanti rakṣasām an anvavāyāya
vāruṇam kṛṣṇam petvam ālabheta abhicaran
yat vāruṇaḥ varuṇena eva enam grāhayitvā stṛṇute
kṛṣṇaḥ bhavati
tamaḥ vai kṛṣṇam
mṛtyuḥ tamaḥ
mṛtyunā eva enam grāhayati
etat vai pāpmanaḥ rūpam yat kṛṣṇam
kṛṣṇaḥ iva hi pāpmā
pāpmanā eva enam abhiṣuvati
tam niyuñjyāt
paśum badhnāmi varuṇāya rājñe indrāya bhāgam ṛṣabham kevalaḥ hi gātrāṇi devāḥ abhisaṃviśantu yamaḥ gṛhṇātu nirṛtiḥ sapatnān iti
etābhyaḥ eva enam devatābhyaḥ niryācya mṛtyuḥ vai yamaḥ mṛtyunā eva enam grāhayati
agnaye vaiśvānarāya kṛṣṇam petvam ālabheta samāntam abhidhrokṣyan
saṃvatsaraḥ vai agniḥ vaiśvānaraḥ
saṃvatsarāya samamyate
saṃvatsaram eva āptvā a varuṇam kāmam abhidruhyati
āśvinam kṛṣṇa lalāmam ālabheta
ānujāvaram yājayet
aśvinau vai devānām ānujāvarau
aśvinau etasya devate yaḥ ānujāvaraḥ
tau eva bhāgadheyena upāsarat
tau enam agram pariṇayataḥ
kṛṣṇaḥ bhavati
pāpmānam eva apahate
lalāmaḥ bhavati
mukhataḥ asmin tejaḥ dadhāti
āśvinam kṛṣṇa lalāmam ālabheta
āmayāvinam yājayet
aśvinau vai devānām bhiṣajau
aśvinau etasya devate yaḥ āmayāvī
tau eva bhāgadheyena upāsarat
tau enam bhiṣajyataḥ
kṛṣṇaḥ bhavati
pāpmānam eva apahate
lalāmaḥ bhavati
mukhataḥ asmin tejaḥ dadhāti
chandāṃsi vai yajñāya na atiṣṭhanta
sa vaṣaṭkāraḥ abhihṛtya gāyatryāḥ śiraḥ achinat
tasmāt śīrṣṇaḥ chinnāt yaḥ rasaḥ akṣarat tāḥ vaśāḥ abhavan
tat vaśānām vaśā tvam
atha u āhuḥ vaśam vai tāḥ akṣaran tāḥ vaśāḥ abhavan tat vaśānām vaśā tvam iti
atha u āhuḥ vasā vai sā āsīt tat vasā vai etāḥ iti
tatas yaḥ prathamaḥ rasaḥ prākṣarat tam bṛhaspatiḥ upāgṛhṇāt
sā rohiṇī bārhaspatyā
tatas yaḥ atyakṣarat tam mitrāvaruṇau
sā dvi rūpā maitrāvaruṇī
tatas yaḥ atyakṣarat tam viśve devāḥ
sā bahu rūpā vaiśvadevī
tatas yaḥ atyakṣarat tam agniḥ ca marutaḥ ca
sā pṛśniḥ āgnimārutī
atha u āhuḥ kṛṣṇa śabalī iti
atha yā vipruṣā āsan tāni imāni anyāni rūpāṇi
tatas yaḥ prathamaḥ drapsaḥ parāpatat tam bṛhaspatiḥ abhihāya abhyagṛhṇāt
saḥ ukṣā abhavat
tat ukṣṇaḥ ukṣa tvam
atha u āhuḥ yat devatāḥ anuvyaukṣata saḥ ukṣā abhavat tat ukṣṇaḥ ukṣa tvam iti
tam brāhmaṇaspatyam ālabheta
brāhmaṇam bhūti kāmam yājayet
brahma vai brahmaṇaspatiḥ
brāhmaṇaspatyaḥ brāhmaṇaḥ devatayā
svayā eva asmai devatayā indriyam vīryam āptvā avarunddhe
bhavati eva
rohiṇīm bārhaspatyām ālabheta brahmavarcasa kāmaḥ
brahma vai bṛhaspatiḥ
bārhaspatyaḥ brāhmaṇaḥ devatayā
svayā eva asmai devatayā āptvā tejaḥ brahmavarcasam dadhāti
rohiṇī bhavati brahmaṇaḥ rūpam samṛddhyai
maitrāvaruṇīm dvi rūpām ālabheta paśu kāmaḥ
ahorātre vai mitrāvaruṇau
ahorātre anu paśavaḥ prajāyante
tau eva bhāgadheyena upāsarat
tau asmai paśūn prajanayataḥ
chandasām vai eṣa rasaḥ
chandasām eva asmai rasena paśūn dhattaḥ
dvi rūpā bhavati samṛddhyai
vaiśvadevīm bahu rūpām ālabheta yasmai kāmāya kāmayeta
sarvāḥ vai etāḥ devatāḥ
sarvāḥ vai etat devatāḥ kāmāya bhāgadheyena upāsarat
tāḥ asmai kāmam samardhayanti yad kāmaḥ bhavati
chandasām vai eṣa rasaḥ
chandasām eva asmai rasena dadhati
bahu rūpā bhavati samṛddhyai
āgnimārutīm pṛśnim ālabheta vṛṣṭi kāmaḥ
agniḥ vai itas vṛṣṭim īṭṭe marutaḥ amutas cyāvayanti
ete vai vṛṣṭyāḥ pradātāraḥ
tān eva bhāgadheyena upāsarat
te asmai vṛṣṭim prayacchanti
chandasām vai eṣa rasaḥ
rasaḥ vṛṣṭiḥ
chandasām eva asmai rasena rasam vṛṣṭim ninayanti
pṛśniḥ bhavati
pṛśni mātaraḥ hi marutaḥ
bhaumīm kṛṣṇa śabalīm ālabheta anna kāmaḥ
iyam vai annasya pradātrikā
tām eva bhāgadheyena upāsarat
sā asmai annādyam prayacchati
na carma api āhareyuḥ
anannam vai carma
anannam kṛṣṇam
anannena eva anannam apahatya annādyam ātman dhatte
yat vai tat śīrṣṇaḥ chinnāt tejaḥ indriyam vīryam parāpatat sā babhruḥ vaśā bhavat
tat eṣā vaśā
annam eva itarāḥ
tām brāhmaṇaspatyām ālabheta abhicaran
brahma vai brahmaṇaspatiḥ
brāhmaṇaspatyaḥ brāhmaṇaḥ devatayā
yāvat eva brahma tena enam sarveṇa abhicarati
tejasā enam pracchinatti
stṛṇute eva
babhruḥ bhavati brahmaṇaḥ rūpam samṛddhyai
saurīm śvetām ālabheta brahmavarcasa kāmaḥ
asau vai ādityaḥ brahmavarcasasya pradātā
tam eva bhāgadheyena upāsarat
saḥ asmai brahmavarcasam prayacchati
śvetā bhavati brahmaṇaḥ rūpam samṛddhyai
maitrāvaruṇīm kṛṣṇa karṇīm ālabheta vṛṣṭi kāmaḥ
ahorātre vai mitrāvaruṇau
ahorātre anuvarṣati
etat vai ahnaḥ rūpam yat śuklam yat kṛṣṇam tat rātreḥ
dvi rūpā bhavati samṛddhyai
indrāya manyumate manasvate lalāmam ālabheta saṃgrāme
manyunā vai vīryam kriyate
indriyeṇa jayati
vīryam ca eva eṣu indriyam ca jityai dadhāti
lalāmaḥ bhavati
purastāt hi ayam manyuḥ
atha u brahmaṇā eva enān purastāt mukhataḥ jityai saṃśyati
indrāya abhimāti ghne ṛṣabham ālabheta bhrātṛvyavān
abhimātiḥ vai pāpmā bhrātṛvyaḥ
indriyeṇa eva abhimātim pāpmānam bhrātṛvyam apahate
saḥ indrāya vṛtrature ālabheta
abhimātiḥ vai pāpmā bhrātṛvyaḥ
indriyeṇa eva abhimātim pāpmānam bhrātṛvyam apahatya vṛtratūr eva abhūt
svārājyam eva gacchati
vṛtratūr iti hi etam āhuḥ yaḥ svārājyam gacchati
aindrāmārutam pṛśni saktham ālabheta
rājanyam grāma kāmam yājayet
aindraḥ vai rājanyaḥ devatayā
mārutī viś
indriyeṇa eva asmai viśam upayunakti
pṛśni sakthaḥ bhavati
paścāt eva asmai viśam upadadhāti
anukām asmai viśam a vivādinīm karoti
indrāya vajriṇe ṛṣabham ālabheta
rājanyam bhūti kāmam yājayet
yadā vai rājanyaḥ vajrī bhavati atha bhūtim gacchati
yat vajriṇe vajram eva asmai ādhāt
tena vijitim bhūtim gacchati
saḥ enam bhūtyai śremṇe inddhe
yat vajriṇe iti tat asya abhicaraṇīyam
yam dviṣyāt tam tarhi manasā dhyāyet
vajram eva asmai praharati
stṛṇute eva
saumyam babhrum ṛṣabham piṅgalam ālabheta yaḥ alam rājyāya san rājyam na prāpnuyāt
somaḥ vai rājā etasya devatā
somaḥ hi rājā
svām eva devatām rājyāya upāsarat
svā enam devatā rājyam gamayati
babhruḥ piṅgalaḥ bhavati somasya rūpam samṛddhyai
yaḥ prathamaḥ ekāṣṭakāyām jāyeta yaḥ tam ālapsyamānaḥ syāt saḥ āgneyam aṣṭākapālam nirvapet
agniḥ vai paśūnām yoniḥ
svāt eva enān yoneḥ niṣkrīṇāti ā medhyāt bhavitoḥ
agnaye vaiśvānarāya dvādaśa kapālam māsi māsi nirvapet
saṃvatsaraḥ vai agniḥ vaiśvānaraḥ
saṃvatsarāt eva enam niṣkrīṇāti
sa yadā medham gacchet atha indrāya abhimāti ghne ālabheta
abhimātiḥ vai pāpmā bhrātṛvyaḥ
indriyeṇa eva abhimātim pāpmānam bhrātṛvyam apahate
aśvaḥ a vyupta vahaḥ dakṣiṇā
eṣa vai vyāvṛttaḥ pāpmanā
pāpmanā eva enam vyāvartayati
atha yaḥ aparasyām ekāṣṭakāyām jāyeta tam evam eva utsṛjya atha indrāya vṛtrature ālabheta
abhimātiḥ vai pāpmā bhrātṛvyaḥ
indriyeṇa eva abhimātim pāpmānam bhrātṛvyam apahatya vṛtratūr eva abhūt
svārājyam eva gacchati
vṛtratūr iti hi etam āhuḥ yaḥ svārājyam gacchati
śatam a vyupta vahāḥ dakṣiṇā
ete vai vyāvṛttāḥ pāpmanā
pāpmanā eva enam vyāvartayati
śatam bhavanti
śata āyuḥ vai puruṣaḥ śata vīryaḥ
āyuḥ eva vīryam āpnoti
devāḥ ca vai asurāḥ ca aspardhanta
te abruvan brahmaṇi naḥ asmin vijayethām iti
aruṇaḥ tūparaḥ caitreyaḥ devānām āsīt śyetaḥ ayaḥ śṛṅgaḥ śyaineyaḥ asurāṇām
te asurāḥ utkrodinaḥ acaran arāḍaḥ asmākam tūparaḥ amīṣām iti
tau vai samalabhetām
tasya devāḥ kṣura pavi śiraḥ akurvan
tasya antarā śṛṅge śiraḥ vyavadhāya viṣvañcam vyarujat
yā āsurī vāc avadat sā imām prāviśat yā udajayat sā vanaspatīn
vanaspatīn
tasmāt brāhmaṇaḥ mṛd mayena na pibet
asuryā vācā ātmānam na id saṃsṛjai iti
tat yaḥ evam vidvān amṛtpātrapaḥ bhavati ujjitam eva vācaḥ upaiti
tam brāhmaṇaspatyam ālabheta abhicaran
brahma vai brahmaṇaspatiḥ
brāhmaṇaspatyaḥ brāhmaṇaḥ devatayā
yāvat eva brahma tena enam sarveṇa abhicarati
tejasā enam pracchinatti
stṛṇute eva
aruṇaḥ tūparaḥ bhavati evam iva hi tasya rūpam āsīt samṛddhyai
devāḥ asurān hatvā ebhyaḥ lokebhyaḥ prāṇudanta
te rātrīm prāviśan
tān aśvinau anuprāviśatām
tau tamaḥ paryagṛhṇāt
tau etam āśvinam añjim ālabhetām
tena tamaḥ apāghnātām
asau enau ādityaḥ purastāt jyotiṣā pratyāgacchat
saḥ ābhyām tamaḥ adhyapāhan
yaḥ pāpmanā tamasā gṛhītaḥ manyeta saḥ etam āśvinam añjim ālabheta
yena eva aśvinau tamaḥ apāghnātām tena pāpmānam apahate
asau enam ādityaḥ purastāt jyotiṣā pratyāgacchati
saḥ asmāt tamaḥ adhyapahanti
asau vai ādityaḥ tejobhiḥ vyārdhyata
tatas idam sarvam tamaḥ abhavat
sa prajāpatiḥ etān daśa ṛṣabhān apaśyat
atha u āhuḥ indraḥ apaśyat iti
tān aindrān ālabhata
taiḥ asmin indriyāṇi vīryāṇi āptvā adadhāt
yat lalāmāḥ ālabhyanta mukhataḥ asmin taiḥ tejaḥ adadhāt yat śiti kakudaḥ upariṣṭāt taiḥ yat śveta anūkāśāḥ paścāt taiḥ
tatas vai asau ādityaḥ sarvatas tejasvī abhavat
yaḥ tejaskāmaḥ syāt saḥ etān aindrān ṛṣabhān ālabheta
yat lalāmāḥ ālabhyante mukhataḥ asmin taiḥ tejaḥ dadhāti yat śiti kakudaḥ upariṣṭāt taiḥ yat śveta anūkāśāḥ paścāt taiḥ
sarvatas eva enam tejasvinam karoti
amuṣya enam ādityasya mātrām gamayati
prājāpatyam daśamam dvādaśe māse ālabheta
dvādaśa māsāḥ saṃvatsaraḥ
saṃvatsaram eva āptvā avarunddhe
nava ālabhyante
nava vai prāṇāḥ
prāṇāḥ khalu vai puruṣe vīryam
prāṇān asmin vīryam dadhāti
daśā ālabhyante
daśa akṣarā virāj
virāj etāni eva
indriyāṇi vīryāṇi ātman dhitvā iyam virāj asyām eva pratitiṣṭhati
namo mahimne cakṣuṣe marutāṃ pitas tad ahaṃ gṛṇe te
huto yāhi pathibhir devayānair oṣadhīṣu pratitiṣṭhā śarīraiḥ
devānām eṣa upanāha āsīd apāṃ patir vṛṣabha oṣadhīnām
somasya drapsam avṛṇīta pūṣā bṛhann adrir abhavad yat tad āsīt
drapsaś caskanda pṛthivīm anu dyām imaṃ ca yonim anu yaś ca pūrvaḥ
samānaṃ yonim anu saṃcarantaṃ drapsaṃ juhomy anu sapta hotrāḥ
pitā vatsānāṃ patir aghnyānām utāyaṃ pitā mahatāṃ gargarāṇām
vatso jarāyu pratidhuk pīyūṣa āmikṣā mastu ghṛtam asya yoniḥ
tvāṃ gāvo 'vṛṇata rājyāya tvāṃ vardhanti marutaḥ svarkāḥ
varṣman kṣatrasya kakubbhiḥ śiśriyāṇas tato na ugro vibhajā vasūni
vāyavyam ajam ālabheta aindram vṛṣṇam vṛṣabham vā vāruṇam petvam
bhūti kāmam yājayet
yat vāyave vāyuḥ eva enam bhūtyai ninayati
indriyeṇa vai eṣa vīryeṇa vyṛdhyate yaḥ alam bhūtyai san na bhavati
yat aindraḥ indriyeṇa eva enam vīryeṇa samardhayati
varuṇa gṛhītaḥ vai eṣa yaḥ alam bhūtyai san na bhavati
yat vāruṇaḥ varuṇāt eva enam tena muñcati
etān eva abhicaran ālabheta
yat vāyave vāyuḥ eva asmai vajram saṃśyati
aindraḥ vai vajraḥ
indriyeṇa khalu vai vajraḥ prahriyate
yat aindraḥ vajram eva asmai praharati
yat vāruṇaḥ varuṇena eva enam grāhayitvā stṛṇute
sauryam balakṣam petvam ālabheta brahmavarcasa kāmaḥ
asau vai ādityaḥ brahmavarcasasya pradātā
tam eva bhāgadheyena upāsarat
saḥ asmai brahmavarcasam prayacchati
yat balakṣaḥ samṛddhaḥ tena
yat a lūnaḥ samṛddhaḥ tena
yat pīvā samṛddhaḥ tena
trivṛt vāva asmai etat samṛddham brahmavarcasam dadhāti
ādityam bahu rūpam ālabheta yasya āśvine śasyamāne sūryaḥ na udiyāt
parācīḥ vai etasmai vyucchanti yasya āśvine śasyamāne sūryaḥ na udeti
yat ādityaḥ amum eva asmai unnayati
bahu rūpaḥ bhavati
bahūni vai raśmīnām rūpāṇi
raśmīnām eva asmai rūpāṇi āptvā unnayati
agniḥ vai sṛṣṭaḥ na vyarocata
saḥ agnaye tejasvine ajam kṛṣṇa grīvam ālabhata
tena tejasvī abhavat
saḥ akāmayata sarvatra vibhaveyam iti
saḥ agnaye vibhūtimate ajam kṛṣṇa grīvam ālabhata
tena sarvatra vyabhavat
saḥ akāmayata sarvatra apibhāgaḥ syām iti
saḥ agnaye bhāgine ajam kṛṣṇa grīvam ālabhata
tena sarvatra apibhāgaḥ abhavat
saḥ akāmayata dāna kāmāḥ me prajāḥ syuḥ iti
saḥ agnaye dātre ajam kṛṣṇa grīvam ālabhata
tena asmai dāna kāmāḥ prajāḥ abhavan
yaḥ kāmayeta tejasvī syām sarvatra vibhaveyam sarvatra apibhāgaḥ syām dāna kāmāḥ me prajāḥ syuḥ iti saḥ etān ajān kṛṣṇa grīvān ālabheta
tejasvī bhavati
sarvatra vibhavati
sarvatra apibhāgaḥ bhavati
dāna kāmāḥ asmai prajāḥ bhavanti
prājāpatyam bahu rūpam ālabheta paśu kāmaḥ
prājāpatyāḥ vai paśavaḥ
prajāpatiḥ paśūnām prajanayitā
tam eva bhāgadheyena upāsarat
saḥ asmai paśūn prajanayati
bahu rūpaḥ bhavati
bahūni vai paśūnām rūpāṇi
paśūnām eva asmai rūpāṇi āptvā avarunddhe
yāmam śuka harim ālabheta śuṇṭham vā yaḥ kāmayeta yama loke ṛdhnuyām iti
etena vai yamaḥ amuṣmin loke ārdhnot
yamaḥ amuṣya lokasya ādhipatyam ānaśe
tam eva bhāgadheyena upāsarat
saḥ enam amuṣya lokasya ādhipatyam gamayati
ekadhā vai etena yama loke ṛdhnoti
pare vayasi yaṣṭavyam
tājak hi pramīyate
śuṇṭhaḥ vā bhavati śuka hariḥ vā
eṣa hi etasya devatayā paśūnām samṛddhaḥ
anumatyā aṣṭākapālaṃ nirvapanti ye pratyañcaḥ śamyām atiśīyante
tan nairṛtam ekakapālam
ubhau saha śṛtau kurvanti
nairṛtena pūrveṇa pracaranti
dakṣiṇā paretya svakṛtā iriṇa ekolmukaṃ nidhāya visraṃsikāyāḥ kāṇḍābhyāṃ juhoti
juṣāṇā nirṛtir vetu svāhā
vāsaḥ kṛṣṇaṃ bhinnāntaṃ dakṣiṇā
punar etyānumatyā aṣṭākapālena pracaranti
dhenur dakṣiṇā
atha ya udañcaḥ śamyām atiśīyante tān udaṅ paretya valmīkavapām udrujya juhuyāt
idam aham amuṣyāmuṣyāyaṇasya kṣetriyam avayaje
tat punar apidadhāti
idam aham amuṣyāmuṣyāyaṇasya kṣetriyam apidadhāmi
śvo bhūta ādityebhyo bhuvadvadbhyo ghṛte caruḥ
varo dakṣiṇā
śvo bhūta āgnāvaiṣṇava ekādaśakapālaḥ
anaḍvān vāmano dakṣiṇā
śvo bhūte 'gnīṣomīyā ekādaśakapālaḥ
hiraṇyaṃ dakṣiṇā
śvo bhūta aindrāgna ekādaśakapālaḥ
anaḍvān ṛṣabho dakṣiṇā
śvo bhūta āgneyo 'ṣṭākapālaḥ
māhendraṃ dadhi
vāsaḥ kṣaumaṃ dakṣiṇā
aindrāgnam ekādaśakapālaṃ nirvaped āgnendraṃ vā
vaiśvadevaś caruḥ
saumyaḥ śyāmākaś caruḥ
dyāvāpṛthivīyā ekakapālaḥ
vatsaḥ prathamajo dakṣiṇā
sīraṃ dvādaśāyogaṃ dakṣiṇoṣṭāro vānaḍvān
āgneyo 'ṣṭākapālaḥ
vāruṇo yavamayaś caruḥ
raudro gāvīdhukaś caruḥ
aindraṃ dadhi
dhenur anaḍvāhī dakṣiṇā
apāṃ nyayanād apāmārgān āharanti
tānt saktūn kṛtvā dakṣiṇā paretya svakṛtā iriṇa ekolmukaṃ nidhāya parṇamayena sruveṇa juhoti
devasya tvā savituḥ prasave 'śvinor bāhubhyāṃ pūṣṇo hastābhyām indrasyaujasā
rakṣohāsi svāhā
hataṃ rakṣaḥ
avadhiṣma rakṣaḥ
varo dakṣiṇā
ye devāḥ puraḥsado agninetrā rakṣohaṇas te no 'vantu
te naḥ pāntu
tebhyaḥ svāhā
ye devā dakṣiṇātsado yamanetrā rakṣohaṇas te no 'vantu
te naḥ pāntu
tebhyaḥ svāhā
ye devāḥ paścātsado marunnetrā rakṣohaṇas te no 'vantu
te naḥ pāntu
tebhyaḥ svāhā
ye devā uttarātsado mitrāvaruṇanetrā rakṣohaṇas te no 'vantu
te naḥ pāntu
tebhyaḥ svāhā
ye devā upariṣado 'vasvadvantaḥ somanetrā rakṣohaṇas te no 'vantu
te naḥ pāntu
tebhyaḥ svāhā
idam ahaṃ rakṣo 'bhisamūhāmi
agne saṃdaha rakṣaḥ
saṃdagdhaṃ rakṣaḥ
agnaye puraḥsade svāhā
yamāya dakṣiṇātsade svāhā
marudbhyaḥ paścātsadbhyaḥ svāhā
mitrāvaruṇābhyām uttarātsadbhyāṃ svāhā
somāyopariṣade 'vasvadvate rakṣoghne svāhā
rathaḥ pañcavāhī dakṣiṇā
anumatyai caruḥ
rākāyai caruḥ
sinīvālyai caruḥ
kuhvai caruḥ
dhātre dvādaśakapālaḥ
paṣṭhauhī dakṣiṇā
āgnāvaiṣṇava ekādaśakapālaḥ
aindrāvaiṣṇavaś caruḥ
vaiṣṇavas trikapālaḥ
vāmano dakṣiṇā
saumāpauṣṇa ekādaśakapālaḥ
aindrāpauṣṇaś caruḥ
pauṣṇaś caruḥ
śyāmo dakṣiṇā
agnaye vaiśvānarāya dvādaśakapālaḥ
vāruṇo yavamayaś caruḥ
hiraṇyaṃ cāśvaś ca dakṣiṇā
bārhaspatyaś carur brahmaṇo gṛhe
śitipṛṣṭho dakṣiṇā
aindra ekādaśakapālo rājño gṛhe
ṛṣabho dakṣiṇā
ādityaś carur mahiṣyā gṛhe
dhenur dakṣiṇā
nairṛtaś carur nakhāvapūtānāṃ parivṛktyā gṛhe
śyenī vaṇḍāpasphurā dakṣiṇā
āgneyo 'ṣṭākapālaḥ senānyo gṛhe
hiraṇyaṃ dakṣiṇā
āśvino dvikapālaḥ saṃgrahītur gṛhe
savatyau dakṣiṇā
sāvitro 'ṣṭākapālaḥ kṣattur gṛhe
śyeto dakṣiṇā
vāruṇo yavamayo daśakapālaḥ sūtasya gṛhe
babhrur mahāniraṣṭo dakṣiṇā
mārutaḥ saptakapālo vaiśyasya grāmaṇyo gṛhe
pṛśniḥ paṣṭhauhī dakṣiṇā
pauṣṇaś carur bhāgadughasya gṛhe
śyāmo dakṣiṇā
vaiṣṇavas trikapālas takṣarathakārayor gṛhe
sarvāyasāni dakṣiṇā
raudro gāvīdhukaś carur akṣāvāpasya gṛhe govikartasya ca
asir vālāpitastho dakṣiṇā śabalo vā trivatso 'bhidhānī vā kesarapāśā
indrāyāṃhomucā ekādaśakapālaṃ nirvapet
indrāya sutrāmṇā ekādaśakapālam
ṛṣabho dakṣiṇā
svayaṃrugṇāyā aśvatthaśākhāyāḥ pātraṃ bhavati
atha śvetāṃ śvetavatsāṃ duhanti
tat svayaṃ mūrchati
svayaṃ mathyate
svayaṃvilīnam ājyaṃ bhavati
atha maitrābārhaspatyaṃ havir nirvapanti
ye kṣodiṣṭhās taṇḍulās taṃ bārhaspatyaṃ caruṃ śṛtaṃ kurvanti
tatra tat pātram apidhāyājyam āsicya ye sthaviṣṭhās taṇḍulās tān āvapanti
ubhau saha śṛtau kurvanti
maitreṇa pūrveṇa pracaranti
aśvo maitrasya dakṣiṇā
śitipṛṣṭho bārhaspatyasya
agnaye gṛhapataya āpatantānām aṣṭākapālaṃ nirvapet
somāya vanaspataye śyāmākaṃ carum
savitre prasavitre satīnānām aṣṭākapālam
bṛhaspataye vācaspataye naivāraṃ carum
indrāya jyeṣṭhāya hāyanānām ekādaśakapālam
mitrāya satyasya pataye nāmbānāṃ carum
varuṇāya dharmasya pataye yavamayaṃ carum
rudrāya paśupataye gāvīdhukaṃ carum
savitā tvā prasavānāṃ suvatām
agnir gārhapatyānām
somo vanaspatīnām
bṛhaspatir vācām
indro jyaiṣṭhyānām
mitraḥ satyānām
varuṇo dharmaṇām
rudraḥ paśūnām
te devā asapatnam imaṃ suvadhvam amum āmuṣyāyaṇam amuṣyāḥ putram amuṣyāṃ viśi mahate kṣatrāya mahate jānarājyāya
śukrajyotiś ca citrajyotiś ca
satyajyotiś ca jyotiṣmāṃś ca
satyaś ca ṛtapāś cātyaṃhāḥ
ṛtajic ca satyajic ca
senajic ca suṣeṇaś ca
antimitraś ca dūre'mitraś ca gaṇaḥ
ṛtaś ca satyaś ca
dhruvaś ca dharuṇaś ca
dhartā ca vidhartā ca vidhārayaḥ
devīr āpo apāṃ napāt
rāṣṭradāḥ stha
rāṣṭraṃ datta svāhā
devīr āpo apāṃ napāt
rāṣṭradāḥ stha
rāṣṭram amuṣmai datta
vṛṣormir asi
vṛṣaseno 'si
apāṃ patir asi
aprahāvarīḥ stha
parivāhiṇīḥ stha
ojasvinīḥ stha
māndāḥ stha
vrajakṣitaḥ stha
sūryavarcasaḥ stha
sūryatvacasaḥ stha
marutām ojaḥ stha
vaśāḥ stha
śakvarīḥ stha
viśvabhṛtaḥ stha janabhṛtaḥ
apām oṣadhīnāṃ rasaḥ
śraviṣṭhāḥ stha
rāṣṭradāḥ stha
rāṣṭram amuṣmai datta
devīr āpo madhumatīḥ saṃsṛjyadhvaṃ mahi kṣatraṃ kṣatriyāya vanvānāḥ
anādhṛṣṭāḥ sīdatorjasvatīr mahi varcaḥ kṣatriyāya dadhatīḥ
apo devīr madhumatīr agṛbhṇām ūrjasvatī rājasūyāś citānāḥ
yābhir mitrāvaruṇā abhyaṣiñcaṃs tābhir indram anayann aty arātīḥ
anibhṛṣṭam asi vāco bandhus tapojāḥ
somasya dātram
śukrā vaḥ śukreṇa punāmi
candrā vaś candreṇa punāmi
devo vaḥ savitā punātv acchidreṇa pavitreṇa
vasoḥ sūryasya raśmibhiḥ
svāhā rājasūyāḥ
sadhamādo dyumnyā ūrjā ekā anādhṛṣṭā apasyo vasānāḥ
pastyāsu cakre varuṇaḥ sadhastham apāṃ śiśur mātṛtamāsv antaḥ
rudra yat te giriparaṃ nāma tasmin hutam asi
yameṣṭam asi svāhā
somā indro varuṇo mitro agnis te devā dharmadhṛto dharmaṃ dhārayantu
kṣatrasya yonir asi
kṣatrasyolbam asi
kṣatrasya nābhir asi
āvitto agnir gṛhapatiḥ
āvittā indro vṛddhaśravāḥ
āvittau mitrāvaruṇau dhṛtavratau
āvitte dyāvāpṛthivī ṛtāvṛdhau
āvittaḥ pūṣā viśvavedāḥ
āvittā devy aditiḥ
āvitto 'yam asā āmuṣyāyaṇo 'muṣyāḥ putro 'muṣyāṃ viśi mahate kṣatrāya mahate jānarājyāya
eṣa te janate rājā
somo 'smākaṃ brāhmaṇānāṃ rājā
indrasya vajro 'si vārtraghnaḥ
tvayāyaṃ vṛtraṃ vadhyāt
śatrubādhanāḥ stha
pāta prāñcam
pāta pratyañcam
pāta tiryañcam
pātānvañcam
pātordhvam
digbhya enaṃ pāta
mitro 'si
varuṇo 'si
hiraṇyavarṇam uṣaso vyuṣṭā ayaḥsthūṇam uditau sūryasya
ārohatho varuṇa mitra gartaṃ tataś cakrāthe aditiṃ ditiṃ ca
samidham ātiṣṭha
gāyatrī tvā chandasām avatu
trivṛt stomaḥ
rathantaraṃ sāma
agnir devatā
brahma draviṇam
ugrām ātiṣṭha
triṣṭup tvā chandasām avatu
pañcadaśaḥ stomaḥ
bṛhat sāma
indro devatā
kṣatraṃ draviṇam
prācīm ātiṣṭha
jagatī tvā chandasām avatu
saptadaśaḥ stomaḥ
vairūpaṃ sāma
viśve devā devatā
viḍ draviṇam
udīcīm ātiṣṭha
anuṣṭup tvā chandasām avatu
ekaviṃśaḥ stomaḥ
vairājaṃ sāma
mitrāvaruṇau devatā
puṣṭaṃ draviṇam
ūrdhvām ātiṣṭha
paṅktis tvā chandasām avatu
triṇavatrayastriṃśau stomau
śākvararaivate sāmanī
bṛhaspatir devatā
phalaṃ draviṇam
somasya tviṣir asi tviṣimat
taveva me tviṣir bhūyāt
pratyastaṃ namuceḥ śiraḥ
aveṣṭā dandaśūkāḥ
mṛtyoḥ pāhi
didivaḥ pāhi
agnaye svāhā
somāya svāhā
savitre svāhā
sarasvatyai svāhā
pūṣṇe svāhā
bṛhaspataye svāhā
indrāya svāhā
ghoṣāya svāhā
ślokāya svāhā
aṃśāya svāhā
bhagāya svāhā
kṣetrasya pataye svāhā
somasya tvā dyumnenāgnes tejasendrasyendriyeṇa viśveṣāṃ tvā devānāṃ kratunābhiṣiñcāmi
indrasya yonir asi
janaya
ati dyūn pāhi
samāvavṛtrann adharāg udak tā ahiṃ budhnyam anv īyamānāḥ
tāḥ parvatasya vṛṣabhasya pṛṣṭhān nāvo viyanti susico na vāṇīḥ
indrasya vajro 'si vājasaniḥ
tvayāyaṃ vājaṃ set
mitrāvaruṇayos tvā praśāstroḥ praśiṣā yunajmi
viṣṇoḥ kramo 'si sapatnahā
marutāṃ prasave jaya
āptaṃ manaḥ
sam indriyeṇa
eṣa vajro vājasātamas tena nau putro vājaṃ set
iyad asi
āyur asi
āyur me dhehi
yuṅṅ asi
varco 'si
varco me dhehi
ūrg asi
ūrjaṃ mayi dhehi
mitro 'si
varuṇo 'si
sad asi
sam ahaṃ viśvair devaiḥ
namo mātre pṛthivyai
mā māṃ mātā pṛthivī hiṃsīt
prati tyan nāma rājyam adhāyi svāṃ tanvaṃ varuṇo 'suṣot
śucer mitrasya vratyā abhūmāmanmahi mahad ṛtasya nāma
sarve vrātā varuṇasyābhūma ni mitrayur aratīn atārīt
aśūśubhanta yajñiyā ṛtena ni trito jarimāṇaṃ na ānaṭ
syonāsi suṣadā
syonām āsīda
suṣadām āsīda
niṣasāda dhṛtavrato varuṇaḥ pastyāsv ā
sāmrājyāya sukratuḥ
agnaye svāhā
somāya svāhā
indrasyaujase svāhā
marutāṃ balāya svāhā
haṃsaḥ śuciṣad vasur antarikṣasaddhotā vediṣad atithir duroṇasat
nṛṣad varasad ṛtasad vyomasad abjā gojā ṛtajā adrijā ṛtam
brahmā3ṃs tvaṃ brahmāsi
savitāsi satyasavaḥ
brahmā3ṃs tvaṃ brahmāsi
mitro 'si suśevaḥ
brahmāsi
indro 'si satyaujāḥ
brahmā3ṃs tvaṃ brahmāsi
varuṇo 'si viśvaujāḥ
eṣa vajras tena me radhya
diśo abhyabhūd ayam
prajāpate na tvad etāny anyo viśvā jātāni pari tā babhūva
yasmai kaṃ juhumas tan no astu
asā amuṣya putro 'muṣyāsau putraḥ
vayaṃ syāma patayo rayīṇām
apāṃ naptre svāhā
ūrjo naptre svāhā
agnaye gṛhapataye svāhā
sāvitro 'ṣṭākapālaḥ
śyeto dakṣiṇā
sārasvataś caruḥ
dhenur dakṣiṇā
pauṣṇaś caruḥ
śyāmo dakṣiṇā
bārhaspatyaś caruḥ
śitipṛṣṭho dakṣiṇā
aindra ekādaśakapālaḥ
ṛṣabho dakṣiṇā
vāruṇo yavamayo daśakapālaḥ
babhrur mahāniraṣṭo dakṣiṇā
tvāṣṭro 'ṣṭākapālaḥ
aṃsepāñ śuṇṭho 'dhirūḍhākarṇo vā dakṣiṇā
āgneyo 'ṣṭākapālaḥ
hiraṇyam aṣṭāpṛḍaṃ dakṣiṇā
saumyaś caruḥ
babhrur dakṣiṇā
vaiṣṇavas trikapālaḥ
vāmano dakṣiṇā
āgneyo 'ṣṭākapālaḥ
hiraṇyaṃ dakṣiṇā
bārhaspatyaś caruḥ
śitipṛṣṭho dakṣiṇā
aindra ekādaśakapālaḥ
ṛṣabho dakṣiṇā
vaiśvadevaś caruḥ
piśaṅgo dakṣiṇā
maitrāvaruṇy āmikṣā
vaśā dakṣiṇā
āgneyo 'ṣṭākapālaḥ
saumyaś caruḥ
sāvitro dvādaśakapālaḥ
bārhaspatyaś caruḥ
agnaye vaiśvānarāya dvādaśakapālaḥ
tvāṣṭro 'ṣṭākapālaḥ
dakṣiṇo rathavāhanavāho dakṣiṇā
sārasvataś caruḥ
pauṣṇaś caruḥ
maitraś caruḥ
vāruṇaś caruḥ
adityai caruḥ
kṣetrasya pataye caruḥ
savyo rathavāhanavāho dakṣiṇā
mārutī pṛśniḥ paṣṭhauhī garbhiṇī
ādityājā malihā garbhiṇī
savitre prasavitre satīnānām aṣṭākapālaḥ
aśvibhyām pūṣṇa ekādaśakapālaḥ
sarasvatyai satyavāce caruḥ
daṇḍa upānahau śuṣkadṛtiḥ sā dakṣiṇā
yuñjānaḥ prathamaṃ manas tatvāya savitā dhiyaḥ
agniṃ jyotir nicāyya pṛthivyā adhy ābharat
yuktena manasā vayaṃ devasya savituḥ save
svargyāya śaktaye
yuktvāya savitā devānt svaryato dhiyā divam
bṛhaj jyotiḥ kariṣyataḥ savitā prasuvāti tān
yuñjate manaḥ
yuje vāṃ brahma pūrvyaṃ namobhir vi śloka etu pathyeva sūriḥ
śṛṇvantu viśve amṛtasya putrā ā ye dhāmāni divyāni tasthuḥ
yasya prayāṇam anv anya id yayur devā devasya mahimānam arcataḥ
yaḥ pārthivāni vimame sa etaśo rajāṃsi devaḥ savitā mahitvanā
deva savitaḥ
imaṃ me deva savitar yajñaṃ praṇaya devāyuvam
vasuvidaṃ satrājitaṃ dhanajitaṃ svarvidam
ṛcā stomaṃ samardhaya gāyatreṇa rathantaram
bṛhad gāyatravartani
devasya tvā savituḥ prasave 'śvinor bāhubhyāṃ pūṣṇo hastābhyām ādade
nārir asi
gāyatreṇa chandasā pṛthivyāḥ sadhasthād agniṃ purīṣyam aṅgirasvad ābhara
ā traiṣṭubhena chandasā
abhrir asi
nārir asi
tvayā vayam agniṃ śakema khanituṃ sadhasthā ā jāgatena chandasā
hasta ādhāya savitā bibhrad abhriṃ hiraṇyayīm
agniṃ jyotir nicāyya pṛthivyā adhy ābharat
ānuṣṭubhena chandasā
pratūrtaṃ vājinn ādrava variṣṭhām anu saṃvatam
divi te janma paramam antarikṣe tava nābhiḥ
pṛthivyām adhi yonir it
yuñjāthāṃ rāsabhaṃ yuvam asmin yāme vṛṣaṇvasū
agniṃ bharantā asmayum
yoge yoge tavastaraṃ vāje vāje havāmahe
sakhāyā indram ūtaye
pratūrvann ehy avakrāmann aśastīḥ
rudrasya gāṇapatyān mayobhūr ehi
urv antarikṣaṃ vīhi
svastigavyūtir abhayāni kṛṇvan
pūṣṇā sayujā saha
agniṃ purīṣyam aṅgirasvad ābhara
agniṃ purīṣyam aṅgirasvad acchemaḥ
agniṃ purīṣyam aṅgirasvad bhariṣyāmaḥ
anv agniḥ
āgatya vājy adhvānaṃ sarvā mṛdho vidhūnute
agniṃ sadhasthe mahati cakṣuṣā nicikīṣati
ākramya vājin pṛthivīm agnim iccha rucā tvam
bhūmyā vṛtvāya no brūhi yataḥ khanema taṃ vayam
dyaus te pṛṣṭhaṃ pṛthivī sadhastham ātmāntarikṣaṃ samudro yoniḥ
vikśāya cakṣuṣā tvam abhitiṣṭha pṛtanyataḥ
utkrāma mahate saubhagāyāsmād āsthānād draviṇodā vājin
vayaṃ syāma sumatau pṛthivyā agniṃ khananta upasthe asyāḥ
udakramīd draviṇodā vājy arvākaḥ su lokaṃ sukṛtaṃ pṛthivyāḥ
tataḥ khanema supratīkam agniṃ svo ruhāṇā adhi nāka uttame
ā tvā jigharmi manasā ghṛtena pratikṣiyantaṃ bhuvanāni viśvā
pṛthuṃ tiraścā vayasā bṛhantaṃ vyaciṣṭham annaṃ rabhasaṃ dṛśānam
ā viśvataḥ pratyañcaṃ jigharmy arakṣasā manasā taj juṣasva
maryaśrīḥ spṛhayadvarṇo agnir nābhidhṛṣe tanvā jarhṛṣāṇaḥ
pari vājapatiḥ
pari tvāgne puraṃ vayaṃ vipraṃ sahasya dhīmahi
dhṛṣadvarṇaṃ dive dive hantāraṃ bhaṅgurāvatām
tvam agne dyubhis tvam āśuśukṣaṇis tvam adbhyas tvam aśmanas pari
tvaṃ vanebhyas tvam oṣadhībhyas tvaṃ nṛṇāṃ nṛpate jāyase śuciḥ
devasya tvā savituḥ prasave 'śvinor bāhubhyāṃ pūṣṇo hastābhyāṃ pṛthivyāḥ sadhasthe agniṃ purīṣyam aṅgirasvat khanāmi
jyotiṣmantaṃ tvāgne supratīkam ajasreṇa bhānunā dīdyatam
śivaṃ prajābhyo 'hiṃsantaṃ pṛthivyāḥ sadhasthe agniṃ purīṣyam aṅgirasvat khanāmaḥ
apāṃ pṛṣṭham asi yonir agneḥ samudram abhitaḥ pinvamānam
vardhamāno maha ā ca puṣkare divo mātrayā variṇā prathasva
śarma ca stho varma ca stho achidre bahule ubhe
vyacasvatī saṃvasethāṃ bhartam agniṃ purīṣyam
saṃvasethāṃ svarvidā samīcī urasā tmanā
agniṃ bhariṣyantī antā rocamānam ajasram it
purīṣyo 'si viśvabharāḥ
atharvā tvā prathamo niramanthad agne
tvām agne puṣkarād adhy atharvā niramanthata
mūrdhno viśvasya vāghataḥ
tam u tvā dadhyaṅṅ ṛṣiḥ putra īdhe atharvaṇaḥ
vṛtrahaṇaṃ puraṃdaram
tam u tvā pāthyo vṛṣā samīdhe dasyuhantamam
dhanaṃjayaṃ raṇe raṇe
sīda hotaḥ sva u loke cikitvānt sādayā yajñaṃ sukṛtasya yonau
devāvīr devān haviṣā yajāsy agne bṛhad yajamāne vayo dhāḥ
ni hotā hotṛṣadane vidānas tveṣo dīdivāṁ asadat sudakṣaḥ
adabdhavratapramatir vasiṣṭhaḥ sahasraṃbharaḥ śucijihvo agniḥ
saṃsīdasva mahaṁ asi śocasva devavītamaḥ
vi dhūmam agne aruṣaṃ medhya sṛja praśasta darśatam
janiṣva hi jenyo agre ahnāṃ hito hiteṣv aruṣo vaneṣu
dame dame sapta ratnā dadhāno 'gnir hotā niṣasāda yajīyān
ayam iha
imaṃ stomam arhate jātavedase ratham iva saṃmahemā manīṣayā
bhadrā hi naḥ pramatir asya saṃsady agne sakhye mā riṣāmā vayaṃ tava
ayaṃ te
apo devīr upasṛjā madhumatīr ayakṣmāya prajābhyaḥ
tāsām āsthānād ujjihatām oṣadhayaḥ supippalāḥ
saṃ te vāyur mātariśvā dadhātūttānāyā hṛdayaṃ yad vikastam
yo devānāṃ carasi prāṇathena kasmai deva vaṣaḍ astu tubhyam
sujāto jyotiṣā śarma varūtham āsadat svaḥ
vāso agne viśvarūpaṃ saṃvyayasva vibhāvaso
ud u tiṣṭha svadhvara stavāno devyā kṛpā
dṛśā ca bhāsā bṛhatā suśikmanāgne yāhi suśastibhiḥ
ūrdhva ū ṣu ṇa ūtaye tiṣṭhā devo na savitā
ūrdhvo vājasya sanitā yad añjibhir vāghadbhir vihvayāmahe
sajāto garbho asi rodasyor agne cārur vibhṛtā oṣadhīṣu
citraḥ śiśuṣ pari tamāṃsy aktaḥ pra mātṛbhyo adhi kanikradad gāḥ
sthiro bhava vīḍvaṅga āśur bhava vājy arvan
pṛthur bhava suṣadas tvam agneḥ purīṣyavāhanaḥ
śivo bhava prajābhyo mānuṣībhyas tvam aṅgiraḥ
mā dyāvāpṛthivīṃ hiṃsīr māntarikṣaṃ mā vanaspatīn
praitu vājī kanikradan nānadad rāsabhaḥ patvā
bharann agniṃ purīṣyaṃ mā pādy āyuṣaḥ purā
vṛṣāgniṃ vṛṣaṇaṃ bharann apāṃ garbhaṃ samudriyam
agnā āyāhi vītaye
ṛtaṃ satyam ṛtaṃ satyam
agniṃ purīṣyam aṅgirasvad bharāmaḥ
oṣadhayaḥ pratigṛbhṇītāgnim etaṃ śivam āyantam abhy atra yuṣmān
vyasyan viśvā anirā amīvā niṣīdan no apa durmatiṃ jahi
oṣadhayaḥ pratimodadhvam enaṃ puṣpavatīḥ supippalāḥ
ayaṃ vo garbha ṛtviyaḥ pratnaṃ sadhastham āsadat
vi pājasā pṛthunā śośucāno bādhasva ripūn rakṣaso amīvāḥ
suśarmaṇo bṛhataḥ śarmaṇi syām agner ahaṃ suhavasya praṇītau
āpo hi ṣṭhā mayobhuvas tā na ūrje dadhātana
mahe raṇāya cakṣase
yo vaḥ śivatamo rasas tasya bhājayateha naḥ
uśatīr iva mātaraḥ
tasmā araṃ gamāma vo yasya kṣayāya jinvatha
āpo janayathā ca naḥ
mitraḥ saṃsṛjyā pṛthivīṃ bhūmiṃ ca jyotiṣā svaḥ
sujātaṃ jātavedasam ayakṣmāya tvā saṃsṛjāmi prajābhyaḥ
rudrāḥ saṃsṛjyā pṛthivīṃ bṛhaj jyotiḥ samīdhire
teṣāṃ bhānur ajasrā iñ śukro deveṣu rocate
saṃsṛṣṭāṃ vasubhī rudrair dhīraiḥ karmaṇyāṃ mṛdam
hastābhyāṃ mṛdvīṃ kṛtvā sinīvālī kṛṇotu tām
sinīvālī sukapardā sukarīrā svopaśā
sā tubhyam adite mahy okhāṃ dadātu hastayoḥ
ukhāṃ kṛṇotu śaktyā bāhubhyām aditir dhiyā
mātā putraṃ yathopasthe sāgniṃ bibhartu garbhā ā
makhasya śiro 'si
vasavas tvā kṛṇvantu gāyatreṇa chandasāṅgirasvad ukhe
dhruvāsi
pṛthivy asi
dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
rudrās tvā kṛṇvantu traiṣṭubhena chandasāṅgirasvad ukhe
dhruvāsi
antarikṣam asi
dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
ādityās tvā kṛṇvantu jāgatena chandasāṅgirasvad ukhe
dhruvāsi
dyaur asi
dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
viśve tvā devā vaiśvānarāḥ kṛṇvantv ānuṣṭubhena chandasāṅgirasvad ukhe
dhruvāsi
diśo 'si
dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
adityā rāsnāsi
aditiṣ ṭe bilaṃ gṛbhṇātu
kṛtvāya sā mahīm ukhāṃ mṛnmayīṃ yonim agnaye
tāṃ putrebhyaḥ prāyacchad aditiḥ śrapayān iti
vasavas tvā dhūpayantv aṅgirasvat
rudrās tvā dhūpayantv aṅgirasvat
ādityās tvā dhūpayantv aṅgirasvat
indras tvā dhūpayatv aṅgirasvat
varuṇas tvā dhūpayatv aṅgirasvat
viṣṇus tvā dhūpayatv aṅgirasvat
bṛhaspatiṣ ṭvā dhūpayatv aṅgirasvat
aditiṣ ṭvā devī viśvadevyavatī pṛthivyāḥ sadhasthe aṅgirasvat khanatv avaṭa
devānāṃ tvā patnīr devīr viśvadevyavatīḥ pṛthivyāḥ sadhasthe aṅgirasvad dadhatūkhe
dhiṣaṇā tvā devī viśvadevyavatī pṛthivyāḥ sadhasthe aṅgirasvad abhīnddhām ukhe
gnās tvā devīr viśvadevyavatīḥ pṛthivyāḥ sadhasthe aṅgirasvañ śrapayantūkhe
varūtrī tvā devī viśvadevyavatī pṛthivyāḥ sadhasthe aṅgirasvat pacatām ukhe
janayas tvācchinnapatrā devīr viśvadevyavatīḥ pṛthivyāḥ sadhasthe aṅgirasvat pacantūkhe
mitrasya carṣaṇīdhṛtaḥ śravo devasya sānasi
dyumnaṃ citraśravastamam
devas tvā savitodvapatu supāṇiḥ svaṅguriḥ
subāhur uta śaktyā
uttiṣṭha bṛhatī bhavordhvā tiṣṭha dhruvā tvam
avyathamānā pṛthivy āśā diśā āpṛṇa
mitraitāṃ ta ukhāṃ paridadāmy abhittyai
eṣā mā bhedi
vasavas tvāchṛndantu gāyatreṇa chandasāṅgirasvad ukhe
rudrās tvāchṛndantu traiṣṭubhena chandasāṅgirasvad ukhe
ādityās tvāchṛndantu jāgatena chandasāṅgirasvad ukhe
viśve tvā devā vaiśvānarā āchṛndantv ānuṣṭubhena chandasāṅgirasvad ukhe
ākūtam agniṃ prayujaṃ svāhā
mano medhām agniṃ prayujaṃ svāhā
cittaṃ vijñātam agniṃ prayujaṃ svāhā
vāco vidhṛtam agniṃ prayujaṃ svāhā
prajāpataye manave svāhā
agnaye vaiśvānarāya svāhā
viśvo devasya netur marto vurīta sakhyam
viśvo rāya iṣudhyati dyumnaṃ vṛṇīta puṣyase
svāhā
mā su bhitthā mā su riṣo dṛṃhasva vīrayasva su
amba dhṛṣṇu vīrayasvāgniś cedaṃ kariṣyathaḥ
dṛṃhasva devi pṛthivi svastaye āsurī māyā svadhayā kṛtāsi
juṣṭaṃ devebhya idam astu havyam ariṣṭā tvam udihi yajñe asmin
drvannaḥ sarpirāsutiḥ pratno hotā vareṇyaḥ
sahasas putro adbhutaḥ
parasyā adhi saṃvato 'varaṃ abhyātara
yatrāham asmi taṃ ava
paramasyāḥ parāvato rohidaśva ihāgahi
purīṣyaḥ purupriyo agne tvaṃ tarā mṛdhaḥ
yad agne yāni kāni cā te dārūṇi dadhmasi
sarvaṃ tad astu te ghṛtaṃ taj juṣasva yaviṣṭhya
yad atty upajihvikā yad vamro atisarpati
sarvaṃ tad astu te ghṛtaṃ taj juṣasva yaviṣṭhya
rātrīṃ rātrīm aprayāvaṃ bharanto 'śvāyeva tiṣṭhate ghāsam asmai
rāyaspoṣeṇa sam iṣā madanto 'gne mā te prativeśā riṣāma
nābhā pṛthivyāḥ samidhāno agniṃ rāyaspoṣāya bṛhate havāmahe
iraṃmadaṃ bṛhadukthaṃ yajatraṃ jetāram agniṃ pṛtanāsu sāsahim
yāḥ senā abhītvarīr āvyādhinīr ugaṇā uta
ye stenā ye ca taskarās tāṃs te agne apidadhāmy āsye
ye janeṣu malimlavaḥ stenāsas taskarā vane
ye kakṣeṣv aghāyavas tāṃs te dadhāmi jambhayoḥ
daṃṣṭrābhyāṃ malimlūn agne jambhābhyāṃ taskaraṃ uta
hanubhyāṃ stenān bhagavas tāṃs tvaṃ khāda sukhāditam
yo asmabhyam arātīyād yaś ca no dveṣate janaḥ
nindād yo asmān dipsāc ca sarvāṃs tān mṛsmṛsākuru
ud eṣāṃ bāhūn atiram ud varco atho balam
kṣiṇomi brahmaṇāmitrān unnayāmi svān aham
saṃśitaṃ me brahma saṃśitaṃ vīryaṃ balam
saṃśitaṃ kṣatraṃ me jiṣṇu yasyāham asmi purohitaḥ
brahma kṣatraṃ sayujā na vyathete brahmāha kṣatraṃ jinvati kṣatriyasya
kṣatraṃ brahma jinvati brāhmaṇasya yat samīcī kṛṇuto vīryāṇi
dṛśāno rukma uruyā vibhāti durmarṣam āyuḥ śriye rucānaḥ
agnir ajaro 'bhavat sahobhir yad enaṃ dyaur ajanayat suretāḥ
naktoṣāsā samanasā virūpe dhāpayete śiśum ekaṃ samīcī
dyāvākṣāmā rukmo antar vibhāti devā agniṃ dhārayan draviṇodāḥ
viśvā rūpāṇi pratimuñcate kaviḥ prāsāvīd bhadraṃ dvipade catuṣpade
vi nākam akśat savitā vareṇyo 'nu prayāṇam uṣaso virājati
suparṇo 'si garutmān
trivṛt te śiraḥ
gāyatraṃ cakṣuḥ
bṛhadrathantare pakṣau
stoma ātmā
chandāṃsy aṅgāni
yajūṃṣi nāma
sāma te tanūr vāmadevyam
yajñāyajñiyaṃ puccham
dhiṣṇyāḥ śaphāḥ
suparṇo 'si garutmān
divaṃ gaccha
svaḥ pata
viṣṇoḥ kramo 'si sapatnahā
gāyatraṃ chandā āroha
pṛthivīm anuvikramasva
viṣṇoḥ kramo 'sy abhimātihā
traiṣṭubhaṃ chandā āroha
antarikṣam anuvikramasva
viṣṇoḥ kramo 'sy arātīyato hantā
jāgataṃ chandā āroha
divam anuvikramasva
viṣṇoḥ kramo 'si śatrūyato hantā
ānuṣṭubhaṃ chandā āroha
diśo 'nuvikramasva
akrandad agniḥ stanayann iva dyauḥ kṣāmā rerihad vīrudhaḥ samañjan
sadyo jajñāno vi hīm iddho akśad ā rodasī bhānunā bhāty antaḥ
agne 'bhyāvartin
agne aṅgiraḥ
punar ūrjā
saha rayyā
ā tvāhārṣam antar abhūr dhruvas tiṣṭhāvicācalat
viśas tvā sarvā vāñchantv asme rāṣṭrāṇi dhāraya
ud uttamaṃ varuṇa pāśam asmat
agre bṛhann uṣasām ūrdhvo asthān nirjaganvān tamaso jyotiṣāgāt
agnir bhānunā ruśatā svaṅgā ā jāto viśvā sadmāny aprāḥ
haṃsaḥ śuciṣat
sīda tvaṃ mātur asyā upasthe viśvāny agne vayunāni vidvān
mainām arciṣā mā tapasābhiśocīr antar asyāṃ śukrajyotir vibhāhi
antar agne rucā tvam ukhāyāṃ sadane sve
tasyai tvaṃ harasā tapan jātavedaḥ śivo bhava
śivo bhūtvā mahyam agne athā sīda śivas tvam
śivāḥ kṛtvā diśaḥ sarvāḥ svaṃ yonim ihāsadaḥ
divas pari prathamaṃ jajñe agnir asmad dvitīyaṃ pari jātavedāḥ
tṛtīyam apsu nṛmaṇā ajasram indhāna enaṃ janate svādhīḥ
vidmā te agne tredhā trayāṇi vidmā te sadma vibhṛtaṃ purutrā
vidmā te nāma paramaṃ guhā yad vidmā tam utsaṃ yata ābabhūtha
samudre tvā nṛmaṇā apsv antar nṛcakṣā īdhe divo agnā ūdhan
tṛtīye tvā rajasi tasthivāṃsam ṛtasya yonau mahiṣā agṛbhṇan
śrīṇām udāro dharuṇo rayīṇāṃ manīṣāṇāṃ prārpaṇaḥ somagopāḥ
vasuḥ sūnuḥ sahaso apsu rājā vibhāty agra uṣasām idhānaḥ
uśik pāvako aratiḥ sumedhā martyeṣv agnir amṛto nidhāyi
iyarti dhūmam aruṣo bharibhrad uñ śukreṇa śociṣā dyām inakṣan
akrandad agniḥ
viśvasya jajñe bhuvanasya rājā rodasī apṛṇāj jāyamānaḥ
vīḍuṃ cid adrim abhinat parāyan janā yad agnim ayajanta pañca
naktoṣāsā
yas te adya kṛṇavad bhadraśoce 'pūpaṃ deva ghṛtavantam agne
pra taṃ naya prataraṃ vasyo acchābhi dyumnaṃ devahitaṃ yaviṣṭhya
ā taṃ bhaja sauśravaseṣv agna uktha ukthā ābhaja śasyamāne
priyaḥ sūrye priyo agnā bhavāty uj jātena bhinadad uj janitvaiḥ
tvām agne yajamānā anu dyūn dūtaṃ kṛṇvānā ayajanta havyaiḥ
tvayā saha draviṇam icchamānā vrajaṃ gomantam uśijo vivavruḥ
astāvy agnir nṛṇāṃ suśevo vaiśvānara ṛṣibhiḥ somagopāḥ
adveṣye dyāvāpṛthivī huve devā dhatta rayim asme suvīram
ud u tvā viśve devā agne bharantu cittibhiḥ
sa no bhava śivas tvaṃ supratīko vibhāvasuḥ
pred agne jyotiṣmān yāhi śivebhir arcibhiṣ ṭvam
bṛhadbhir bhānubhir bhāsan mā hiṃsīs tanvā prajāḥ
akrandad agniḥ
samidhāgniṃ duvasyata ghṛtair bodhayatātithim
āsmin havyā juhotana
pra prāyam agnir bharatasya śṛṇve vi yat sūryo na rocate bṛhad bhāḥ
abhi yaḥ pūruṃ pṛtanāsu tasthau dīdāya daivyo atithiḥ śivo naḥ
āpo devīḥ pratigṛbhṇīta bhasmaitat syone kṛṇudhvaṃ surabhā u loke
tasmai namantāṃ janayaḥ sanīḍā māteva putraṃ bibhṛtā sv enat
apsv agne sadhiṣ ṭava sauṣadhīr anurudhyase
garbhaḥ saṃjāyase punaḥ
garbho 'sy oṣadhīnāṃ garbho vanaspatīnām
garbho viśvasya bhūtasyāgne garbho apām asi
prasadya bhasmanā yonim apaś ca pṛthivīm agne
saṃgatya mātṛbhiṣ ṭvaṃ jyotiṣmān punar āsadaḥ
punar āsadya sadanam apaś ca pṛthivīm agne
śeṣe mātur yathopasthe antar asyāṃ śivatamaḥ
punar ūrjā
saha rayyā
bodhā me asya vacaso yaviṣṭha maṃhiṣṭhasya prabhṛtasya svadhāvaḥ
nindati tvo anu tvo vavanda vandāruṃ te tanvaṃ vande agne
sa bodhi sūrir maghavā vasudāvā vasupatiḥ
yuyodhy asmad dveṣāṃsi yāni kāni ca cakṛma
apeta vīta vi ca sarpatāto ye 'tra stha purāṇā ye ca nūtanāḥ
adād idaṃ yamo 'vasānaṃ pṛthivyā akrann imaṃ pitaro lokam asmai
agner bhasmāsi
agneḥ purīṣam asi
saṃjñānam asi kāmadharaṇam
mayi te kāmadharaṇaṃ bhūyāt
ayaṃ so agnir yasmint somam indraḥ sutaṃ dadhe jaṭhare vāvaśānaḥ
sahasriyaṃ vājam atyaṃ na saptiṃ sasavānt saṃstūyase jātavedaḥ
agne divo arṇam acchā jigāsy acchā devān ūciṣe dhiṣṇyā ye
yāḥ parastād rocanāḥ sūryasya yāś cāvastād upatiṣṭhantā āpaḥ
agne yat te divi varcaḥ pṛthivyāṃ yat parvateṣv oṣadhīṣv apsu
yenāntarikṣam urv ātatantha tveṣaḥ sa bhānur arṇavo nṛcakṣaḥ
purīṣyāso agnayaḥ pravaṇena sajoṣasaḥ
juṣantāṃ havyam āhutam anamīvā iṣo mahīḥ
iḍām agne purudaṃsaṃ saniṃ goḥ śaśvattamaṃ havamānāya sādha
syān naḥ sūnus tanayo vijāvāgne sā te sumatir bhūtv asme
ayaṃ te
cid asi
tayā devatayāṅgirasvad dhruvā sīda
paricid asi
tayā devatayāṅgirasvad dhruvā sīda
citaḥ stha
paricitaḥ stha
ūrdhvaśritaḥ śrayadhvam
samitaṃ saṃkalpethāṃ saṃpriyau rociṣṇū sumanasyamānau
iṣam ūrjam abhi saṃvasānau
saṃ vāṃ manāṃsi saṃ vratā sam u cittāny ākaram
agne purīṣyādhipā bhava tvaṃ nā iṣam ūrjaṃ yajamānāya dhehi
tvam agne purīṣyo rayimān puṣṭimān asi
śivāḥ kṛtvā diśaḥ sarvāḥ svaṃ yonim ihāsadaḥ
bhavataṃ naḥ
māteva putraṃ pṛthivī purīṣyam agniṃ sve yonā abhār ukhā
tāṃ viśvair devair ṛtubhiḥ saṃvidānaḥ prajāpatir viśvakarmā vimuñcatu
asunvantam ayajamānam iccha stenasyetyām anvihi taskarasya
anyam asmad iccha sā ta ityā namo devi nirṛte tubhyam astu
namaḥ su te nirṛte tigmatejo 'yasmayaṃ vicṛtā bandham etam
yamena tvaṃ yamyā saṃvidānottame nāke adhi rohayainam
yad adya te
yaṃ te devī nirṛtir ābabandha pāśaṃ grīvāsv avicartyam
taṃ te viṣyāmy āyuṣo nu madhye 'thā jīvaḥ pitum addhi pramuktaḥ
yad asya pāre rajaso mahaś citraṃ jyotir ajāyata
tan naḥ parṣad ati dviṣo 'gne vaiśvānara
svāhā
bhūtyai namaḥ
niveśanaḥ saṃgamano vasūnāṃ viśvā rūpāṇy abhicaṣṭe śacībhiḥ
deva iva savitā satyadharmendro na tasthau samare pathīnām
yena devā jyotiṣordhvā udāyan yenādityā vasavo yena rudrāḥ
yenāṅgiraso mahimānam ānaśus tena yantu yajamānāḥ svasti
pūṣā yunaktu savitā yunaktu bṛhaspatir vo yunaktu
agnes tejasā sūryasya varcasā
sīrā yuñjanti kavayo yugā vi tanvate pṛthak
dhīrā deveṣu sumnayā
yunakta sīrā vi yugā tanota kṛte yonau vapateha bījam
girā ca śruṣṭiḥ sabharā asan no nedīyā it sṛṇyaḥ pakvam āyat
lāṅgalaṃ pavīravaṃ suśevaṃ somapitsaru
ud id vapatu gām aviṃ prasthāvad rathavāhanam
prapharvyaṃ ca pīvarīm
śunaṃ suphālā vitudantu bhūmiṃ śunaṃ kīnāśo abhyetu vāhaiḥ
śunāsīrā haviṣā tośamānā supippalā oṣadhīḥ kartanāsme
śunaṃ naro lāṅgalenānaḍudbhir bhagaḥ phālaiḥ sīrapatir marudbhiḥ
parjanyo bījam īrayāno dhinotu śunāsīrā kṛṇutaṃ dhānyaṃ naḥ
śunāsīrā prakṛṣataṃ kṛṇutaṃ dhānyaṃ bahu
bhūmir iyam ṛtviyavatī tāṃ phālā upajighnatu
ghṛtena sītā madhunā samajyatāṃ viśvair devair anumatā marudbhiḥ
ūrjo bhāgaṃ madhumat pinvamānāsmānt sīte payasābhyāvavṛtsva
ud yojanam antaryāmam īṣāṃ khṛgalyaṃ śavam
aṣṭrāṃ tāḍaṃ pratīnāhā ubhe maṇḍūkyau yuje
udasthād gojid aśvajiddhiraṇyajit sūnṛtayā parīvṛtaḥ
ekacakreṇa savitā rathenorjo bhāgaṃ pṛthivyā yāty āpṛṇan
imām indra hastacyutiṃ sacyutiṃ jaghanacyutim
sasūtim indra sagdhitim ūrjaṃ sapītim utkṛṣe
uṣṭārayoḥ pīlvayor atho ābandhanīyayoḥ
sarveṣāṃ vidma vo nāma vāhāḥ kīlālapeśasaḥ
vimucyadhvam aghnyā devayānā atāriṣṭa tamasas pāram asya
jyotir āpāma
yā oṣadhayaḥ prathamajā devebhyas triyugaṃ purā
manve nu babhrūṇām ahaṃ śataṃ dhāmāni sapta ca
śataṃ vo amba dhāmāni sahasram uta vo ruhaḥ
athā śatakrato yūyam imaṃ me agadaṃ kṛta
puṣpavatīḥ prasūvarīḥ phalinīr aphalā uta
aśvā iva sajitvarīr vīrudhaḥ pārayiṣṇavaḥ
oṣadhīr iti mātaras tad vo devīr upabruve
rapāṃsi vighnatīr ita rapaś cātayamānāḥ
aśvatthe vo niveśanaṃ parṇe vo vasatiḥ kṛtā
gobhājā it kilāsatha yat sanavātha pūruṣam
yad oṣadhayaḥ saṃgacchante rājānaḥ samitā iva
vipraḥ sa ucyate kavī rakṣohāmīvacātanaḥ
niṣkṛtir nāma vo mātāthā tvam asi saṃkṛtiḥ
sarāḥ patatriṇīḥ sthana yad āmayati niṣkṛta
aśvāvatīṃ somavatīm ūrjayantīm udojasam
āyukṣi sarvā oṣadhīr asmā ariṣṭatātaye
yad imā vājayann aham oṣadhīr hasta ādadhe
ātmā yakṣmasya naśyati purā jīvagṛbho yathā
uñ śuṣmā oṣadhīnāṃ gāvo goṣṭhād iverate
dhanaṃ saniṣyantīnām ātmānaṃ tava pūruṣa
ati viśvāḥ pariṣṭhāḥ stena iva vrajam akramuḥ
oṣadhayaḥ prācucyavur yat kiṃca tanvo rapaḥ
yās ta āviviśur ātmānaṃ yā ātasthuḥ paruḥ paruḥ
tās te yakṣmaṃ vibādhantām ugro madhyamaśīr iva
sākaṃ yakṣma prapata cāṣeṇa kikidīvyā
sākaṃ vātasya dhrājyā sākaṃ naśya nihākayā
anyā vo anyām avatv anyānyasyā upāvata
tāḥ sarvāḥ saṃvidānā oṣadhayaḥ prāvata vācaṃ me
yāḥ phalinīr yā aphalā akośā yāś ca kośinīḥ
bṛhaspatiprasūtās tā no muñcantv aṃhasaḥ
avapatantīr avadan diva oṣadhayas pari
yaṃ jīvam aśnavāmahe na sa riṣyāti pūruṣaḥ
divaṃ brūmo nakṣatrāṇi bhūmiṃ yakṣāṇi parvatān
samudrān nadyo veśantāṃs te no muñcantv aṃhasaḥ
brūmo rājānaṃ varuṇaṃ dhātāram uta pūṣaṇam
tvaṣṭāram agrīyaṃ brūmas te no muñcantv aṃhasaḥ
mā no hiṃsīj janitā yaḥ pṛthivyā yo divaṃ satyadharmā vyānaṭ
yaś cāpaś candrāḥ prathamo jajāna kasmai devāya haviṣā vidhema
abhyāvartasva pṛthivi yajñena payasā saha
vapāṃ te agnir iṣito arohat
agne yañ śukraṃ yac candraṃ yat pūtaṃ yac ca yajñiyam
tad devebhyo bharāmasi
iṣam ūrjam aham ita ādi ghṛtasya dhārāṃ mahiṣasya yonim
ā no goṣu viśatv oṣadhīṣu jahāmi sedim anirām amīvām
kāmaṃ kāmadughe dhukṣva prajābhyā oṣadhībhyaḥ
indrāyāgnaye pūṣṇe mitrāya varuṇāya ca
agne tava śravo vayo mahi bhrājanty arcayo vibhāvaso
bṛhadbhāno śavasā vājam ukthyaṃ dadhāsi dāśuṣe kave
pāvakavarcāḥ śukravarcā anūnavarcā udiyarṣi bhānunā
putro mātarā vicarann upāvasy obhe pṛṇāsi rodasī
irajyann agne prathayasva jantubhir asme rāyo amartya
sa darśatasya vapuṣo virājasi pṛṇakṣi sānasiṃ rayim
ūrjo napāj jātavedaḥ suśastibhir mandasva dhītibhir hitaḥ
tva eṣaḥ saṃdadhur bhūrivarpasaś citrotayo vāmajātāḥ
ṛtāvānaṃ mahiṣaṃ viśvadarśatam agniṃ sumnāya dadhire puro janāḥ
śrutkarṇaṃ saprathastamaṃ tvā girā daivaṃ mānuṣā yujā
iṣkartāram adhvarasya pracetasaṃ kṣayantaṃ rādhaso mahaḥ
rātiṃ vāmasya subhagāṃ mahīm iṣaṃ dadhāsi sānasiṃ kratum
āpyāyasva sametu te viśvataḥ soma vṛṣṇyam
bhavā vājasya saṃgathe
saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ
āpyāyamāno amṛtāya soma divi śravāṃsy uttamāni dhiṣva
brahma jajñānaṃ prathamaṃ purastād vi sīmataḥ suruco vena āvaḥ
sa budhnyā upamā asya viṣṭhāḥ sataś ca yonim asataś ca vivaḥ
hiraṇyagarbhaḥ samavartatāgre bhūtasya jātaḥ patir eka āsīt
sa dādhāra pṛthivīṃ dyām utemāṃ kasmai devāya haviṣā vidhema
adbhyaḥ saṃbhṛtaḥ pṛthivyā rasāc ca viśvakarmaṇaḥ samavartatādhi
tasya tvaṣṭā vidadhad rūpam eti tat puruṣasya devam ājānam agre
drapsaś caskanda
namo astu sarpebhyo ye ke ca pṛthivīm anu
ye antarikṣe ye divi tebhyaḥ sarpebhyo namaḥ
ya iṣavo yātudhānānāṃ ye vanaspatīnām
ye 'vaṭeṣu śerate tebhyaḥ sarpebhyo namaḥ
ye amī rocane divo ye vā sūryasya raśmiṣu
ye apsu ṣadāṃsi cakrire tebhyaḥ sarpebhyo namaḥ
kṛṇuṣva pājaḥ prasitiṃ na pṛthvīṃ yāhi rājevāmavaṁ ibhena
tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ
tava bhramāsa āśuyā patanty anuspṛśa dhṛṣatā śośucānaḥ
tapobhir agne juhvā pataṅgān asaṃdito visṛja viṣvag ulkāḥ
prati spaśo visṛjā tūrṇitamo bhavā pāyur viśo asyā adabdhaḥ
yo no dūre aghaśaṃso yo anty agne mākiṣ ṭe vyathir ādadharṣīt
ud agne tiṣṭha praty ā tanuṣva ny amitraṃ oṣatāt tigmahete
yo no arātiṃ samidhāna cakre nīcā taṃ dhakṣy atasaṃ na śuṣkam
ūrdhvo bhava pratividhyādhy asmad āviṣkṛṇuṣva daivyāny agne
ava sthirā tanuhi yātujūnāṃ jāmim ajāmiṃ pramṛṇīhi śatrūn
ayam agniḥ sahasriṇo vājasya śatinas patiḥ
mūrdhā kavī rayīṇām
agneṣ ṭvā tejasā sādayāmi
tayā devatayāṅgirasvad dhruvā sīda
bhuvo yajñasya rajasaś ca netā yatrā niyudbhiḥ sacase śivābhiḥ
divi mūrdhānaṃ dadhiṣe svarṣāṃ jihvām agne cakṛṣe havyavāham
indrasya tvaujasā sādayāmi
tayā devatayāṅgirasvad dhruvā sīda
dhruvāsi dharuṇā
astṛtā viśvakarmaṇā sudhṛtā
mā tvā samudra udvadhīn mā suparṇaḥ
avyathamānā pṛthivīṃ dṛṃha
tejo 'si
tejo me yaccha
pṛthivīṃ yaccha
pṛthivīṃ dṛṃha
pṛthivīṃ mā hiṃsīḥ
pṛthivyā mā pāhi
jyotir asi
jyotir me yaccha
antarikṣaṃ yaccha
antarikṣaṃ dṛṃha
antarikṣaṃ mā hiṃsīḥ
antarikṣān mā pāhi
svar asi
svar me yaccha
divaṃ yaccha
divaṃ dṛṃha
divaṃ mā hiṃsīḥ
divo mā pāhi
yās te agna ārdrā yonayo yāḥ kulāyinīr ye te agnā indavo yā u nābhayaḥ
tābhiṣ ṭvam ubhayībhiḥ saṃvidānaḥ prajānaṃs tanveha niṣīda
kāṇḍātkāṇḍāt prarohantī paruṣaḥparuṣas pari
evā no dūrve pratanu sahasreṇa śatena ca
yā śatena pratanoṣi sahasreṇa virohasi
tasyai te devīṣṭake vidhema haviṣā vayam
yās te agne sūrye ruco divam ātanvanti raśmibhiḥ
tābhir no adya sarvābhī ruce janāya nas kṛdhi
yā vo devāḥ sūrye ruco goṣv aśveṣu yā rucaḥ
indrāgnī tābhiḥ sarvābhī rucaṃ no dhehi bṛhaspate
virāḍ jyotir adhārayat
svarāḍ jyotir adhārayat
samrāḍ jyotir adhārayat
bhūr asi bhuvanasya retā iṣṭakā svargo lokaḥ
manasā tvānvārohāmi
agnir jyotir jyotir agniḥ
tayā devatayāṅgirasvad dhruvā sīda
sūr asi suvanasya retā iṣṭakā svargo lokaḥ
vācā tvānvārohāmi
sūryo jyotir jyotiḥ sūryaḥ
tayā devatayāṅgirasvad dhruvā sīda
bṛhaspatiṣ ṭvā sādayatu pṛthivyāḥ pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya
viśvaṃ jyotir yaccha
agniṣ ṭe 'dhipatiḥ
tayā devatayāṅgirasvad dhruvā sīda
viśvakarmā tvā sādayatv antarikṣasya pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya
viśvaṃ jyotir yaccha
vāyuṣ ṭe 'dhipatiḥ
tayā devatayāṅgirasvad dhruvā sīda
parameṣṭhī tvā sādayatu divaḥ pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya
viśvaṃ jyotir yaccha
sūryas te 'dhipatiḥ
tayā devatayāṅgirasvad dhruvā sīda
aṣāḍhāsi sahamānā sahasvārātiṃ sahasva pṛtanāyataḥ
sahasravīryāsi sā mā jinva
madhu vātā ṛtāyate madhu kṣaranti sindhavaḥ
mādhvīr naḥ santv oṣadhīḥ
madhu naktam utoṣaso madhumat pārthivaṃ rajaḥ
madhu dyaur astu naḥ pitā
madhumān no vanaspatir madhumaṃ astu sūryaḥ
mādhvīr gāvo bhavantu naḥ
apāṃ tvā gahmant sādayāmi samudrasyodmann avataś chāyāyām
namaḥ samudrāya
namaḥ samudrasya cakṣase
anu tvā divyā vṛṣṭiḥ sacatām
mā tvā sūryo 'bhitāpsīn māgnir vaiśvānaraḥ
acchinnapatraḥ prajā anuvīkṣasva
trīnt samudrānt samasṛpat svargo 'pāṃ patir vṛṣabha iṣṭakānām
tatra gaccha yatra pūrve paretāḥ purīṣaṃ vasānaḥ sukṛtasya lokam
mahī dyauḥ pṛthivī ca na imaṃ yajñaṃ mimikṣatām
pipṛtāṃ no bharīmabhiḥ
idaṃ viṣṇuḥ
adha smā te vanaspate vāto vivāty agram it
uto nv indrāya pātave sunu somam ulūkhala
naktoṣāsā
syūtā devebhir amṛtenāgād ukhā svasāram adhi vedim asthāt
satyaṃ pūrvair ṛṣibhiḥ saṃvidāno agniḥ pravidvaṃ iha tat kṛṇotu
pṛthivi pṛthivyāṃ sīda mātur mātari mātā
syonāsi suṣadā
syonām āsīda
suṣadām āsīda
niṣasāda dhṛtavrato varuṇaḥ pastyāsv ā
sāmrājyāya sukratuḥ
kratuṃ devānāṃ mahimānam īmahe agniṃ sadhasthe sadaneṣv adbhutam
vaiśvānaraṃ brahmaṇā viśvavyacasaṃ stomasya dhāman nidadhe purīṣyam
samidhyamānaṃ samidhā samindhate agniṃ sadhasthe sadaneṣu sukratum
vaiśvānaraṃ brahmaṇā viśvavyacasaṃ stomasya dhāman pavamānam ābhṛtam
agne yukṣvā hi ye tavāśvāso deva sādhavaḥ
araṃ vahanty āśavaḥ
yukṣvā hi devahūtamān aśvān agne rathīr iva
ni hotā pūrvyaḥ sadaḥ
sam it sravanti sarito na dhenā antar hṛdā manasā pūyamānāḥ
ghṛtasya dhārā abhicākaśīmi hiraṇyayo vetaso madhye agneḥ
ṛce tvā
ruce tvā
bhāse tvā
jyotiṣe tvā
abhūd idaṃ viśvasya bhuvanasya vājinam agner vaiśvānarasya ca
agnis tejasā tejasvān
rukmo varcasā varcasvān
sahasradā asi
sahasrāya tvā
ādityaṃ garbhaṃ payasā samaṅgdhi sahasrasya pratimāṃ viśvarūpam
parivṛṅgdhi harasā mābhiśocīḥ śatāyuṣaṃ kṛṇuhi cīyamānaḥ
vātasya jūtiṃ varuṇasya nābhim aśvaṃ jajñānaṃ salilasya madhye
śiśuṃ nadīnāṃ harim adribudhnam agne mā hiṃsīḥ parame vyoman
ajasram indum aruṣaṃ bhuraṇyum agnim īḍe pūrvacittiṃ namobhiḥ
sa parvabhir ṛtuśaḥ kalpamāno gāṃ mā hiṃsīr aditiṃ virājam
tvaṣṭur varutrīṃ varuṇasya nābhim aviṃ jajñānāṃ rajasaḥ parasmāt
mahīṃ sāhasrīm asurasya māyām agne mā hiṃsīḥ parame vyoman
yo agnir agnes tapaso 'dhi jātaḥ śokāt pṛthivyā uta vā divas pari
ya imāḥ prajā viśvakarmā jajāna tam agne heḍaḥ pari te vṛṇaktu
imaṃ mā hiṃsīr dvipādaṃ paśuṃ sahasrākṣo medhāya cīyamānaḥ
mayum āraṇyam anu te diśāmi
tena cinvānas tanvaṃ niṣīda
mayuṃ te śug ṛcchatu
yaṃ dviṣmas taṃ te śug ṛcchatu
imaṃ mā hiṃsīr ekaśaphaṃ paśuṃ kanikradaṃ vājinaṃ vājineṣu
gauram āraṇyam anu te diśāmi
tena cinvānas tanvaṃ niṣīda
gauraṃ te śug ṛcchatu
yaṃ dviṣmas taṃ te śug ṛcchatu
imaṃ sāhasraṃ śatadhāram utsaṃ vyacyamānaṃ salilasya madhye
ghṛtaṃ duhānām aditiṃ janāyāgne mā hiṃsīḥ parame vyoman
gavayam āraṇyam anu te diśāmi
tena cinvānas tanvaṃ niṣīda
gavayaṃ te śug ṛcchatu
yaṃ dviṣmas taṃ te śug ṛcchatu
imam ūrṇāyuṃ varuṇasya nābhiṃ tvacaṃ paśūnāṃ dvipadāṃ catuṣpadām
tvaṣṭur devānāṃ prathamaṃ janitram agne mā hiṃsīḥ parame vyoman
meṣam āraṇyam anu te diśāmi
tena cinvānas tanvaṃ niṣīda
meṣaṃ te śug ṛcchatu
yaṃ dviṣmas taṃ te śug ṛcchatu
ajo hy agner ajaniṣṭa śokāt
so apaśyaj janitāram agre
tena devā devatām agram āyaṃs tena roham āyann upa medhyāsaḥ
śarabham āraṇyam anu te diśāmi
tena cinvānas tanvaṃ niṣīda
śarabhaṃ te śug ṛcchatu
yaṃ dviṣmas taṃ te śug ṛcchatu
apāṃ tvemant sādayāmi
apāṃ tvodmant sādayāmi
apāṃ tvāyane sādayāmi
apāṃ tvā jyotiṣi sādayāmi
apāṃ tvā bhasmani sādayāmi
samudre tvā sadane sādayāmi
arṇave tvā sadane sādayāmi
salile tvā sadane sādayāmi
apāṃ tvā kṣaye sādayāmi
apāṃ tvā sadhriṣu sādayāmi
apāṃ tvā sadane sādayāmi
apāṃ tvā sadhasthe sādayāmi
apāṃ tvā yonau sādayāmi
apāṃ tvā purīṣe sādayāmi
apāṃ tvā pāthasi sādayāmi
gāyatreṇa tvā chandasā sādayāmi
traiṣṭubhena tvā chandasā sādayāmi
jāgatena tvā chandasā sādayāmi
ānuṣṭubhena tvā chandasā sādayāmi
pāṅktena tvā chandasā sādayāmi
ayaṃ puro bhūḥ
tasya prāṇo bhauvāyanaḥ
vasantaḥ prāṇāyanaḥ
gāyatrī vāsantī
gāyatryā gāyatram
gāyatrād upāṃśuḥ
upāṃśos trivṛt
trivṛto rathantaram
vasiṣṭhā ṛṣiḥ
prajāpatigṛhītayā tvayā prāṇaṃ gṛhṇāmi prajābhyaḥ
ayaṃ dakṣiṇā viśvakarmā
tasya mano vaiśvakarmaṇam
grīṣmo mānasaḥ
triṣṭub graiṣmī
triṣṭubhaḥ svāram
svārād antaryāmaḥ
antaryāmāt pañcadaśaḥ
pañcadaśād bṛhat
bharadvājā ṛṣiḥ
prajāpatigṛhītayā tvayā mano gṛhṇāmi prajābhyaḥ
ayaṃ paścā viśvavyacāḥ
tasya cakṣur vaiśvavyacasam
varṣāṇi cākṣuṣāṇi
jagatī vārṣī
jagatyā ṛksamam
ṛksamāñ śukraḥ
śukrāt saptadaśaḥ
saptadaśād vairūpam
jamadagnir ṛṣiḥ
prajāpatigṛhītayā tvayā cakṣur gṛhṇāmi prajābhyaḥ
idam uttarāt svaḥ
tasya śrotraṃ sauvam
śarañ śrautrī
anuṣṭup śāradī
anuṣṭubha aiḍam
aiḍān manthī
manthina ekaviṃśaḥ
ekaviṃśād vairājam
viśvāmitrā ṛṣiḥ
prajāpatigṛhītayā tvayā śrotraṃ gṛhṇāmi prajābhyaḥ
iyam upari matiḥ
tasyā vāṅ mātyā
hemanto vācyaḥ
paṅktir haimantī
paṅktyā nidhanavat
nidhanavata āgrāyaṇaḥ
āgrāyaṇāt triṇavatrayastriṃśau
triṇavatrayastriṃśābhyāṃ śākvararaivate
viśvakarmā ṛṣiḥ
prajāpatigṛhītayā tvayā vācaṃ gṛhṇāmi prajābhyaḥ
prācī dik
vasanta ṛtuḥ
agnir devatā
brahma draviṇam
gāyatrī chandaḥ
rathantaraṃ sāma
trivṛt stomaḥ
sa u pañcadaśavartaniḥ
sānagā ṛṣiḥ
tryavir vayaḥ
kṛtam ayānām
purovāto vātaḥ
pitaraḥ pitāmahāḥ pare 'vare
te no 'vantu
te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
dakṣiṇā dik
grīṣma ṛtuḥ
indro devatā
kṣatraṃ draviṇam
triṣṭup chandaḥ
bṛhat sāma
pañcadaśaḥ stomaḥ
sa u saptadaśavartaniḥ
sanātanā ṛṣiḥ
dityavāḍ vayaḥ
tretāyānām
dakṣiṇādvāto vātaḥ
pitaraḥ pitāmahāḥ pare 'vare
te no 'vantu
te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
pratīcī dik
varṣā ṛtuḥ
viśve devā devatā
viḍ draviṇam
jagatī chandaḥ
vairūpaṃ sāma
saptadaśaḥ stomaḥ
sa u ekaviṃśavartaniḥ
ahabhūnā ṛṣiḥ
trivatso vayaḥ
dvāparo 'yānām
paścādvāto vātaḥ
pitaraḥ pitāmahāḥ pare 'vare
te no 'vantu
te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
udīcī dik
śarad ṛtuḥ
mitrāvaruṇau devatā
puṣṭaṃ draviṇam
anuṣṭup chandaḥ
vairājaṃ sāma
ekaviṃśaḥ stomaḥ
sa u triṇavavartaniḥ
purāṇā ṛṣiḥ
turyavāḍ vayaḥ
abhibhavo 'yānām
uttarādvāto vātaḥ
pitaraḥ pitāmahāḥ pare 'vare
te no 'vantu
te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
ūrdhvā dik
hemantaśiśirā ṛtū
bṛhaspatir devatā
phalaṃ draviṇam
paṅktiś chandaḥ
śākvararaivate sāmanī
triṇavaḥ stomaḥ
sa u trayastriṃśavartaniḥ
suparṇā ṛṣiḥ
paṣṭhavāḍ vayaḥ
āskando 'yānām
upariṣṭādvāto vātaḥ
pitaraḥ pitāmahāḥ pare 'vare
te no 'vantu
te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
lokaṃ pṛṇa chidraṃ pṛṇāthā sīda dhruvā tvam
indrāgnī tvā bṛhaspatir asmin yonā asīṣadan
tā asya sūdadohasaḥ somaṃ śrīṇanti pṛśnayaḥ
janman devānāṃ viśas triṣv ā rocane divaḥ
dhruvakṣitir dhruvayonir dhruvāsi dhruvaṃ yonim āsīda sādhyā
ukhyasya ketuṃ prathamaṃ juṣāṇā aśvinādhvaryū sādayatām iha tvā
kulāyinī ghṛtavatī puraṃdhiḥ syone sīda sadane pṛthivyāḥ
abhi tvā rudrā vasavo gṛṇantv idaṃ brahma pipṛhi saubhagāya
aśvinādhvaryū sādayatām iha tvā
svair dakṣair dakṣapiteha sīda devānāṃ sumne bṛhate raṇāya
pitevaidhi sūnave yaḥ suśevaḥ svāveśayā tanvā saṃviśasva
aśvinādhvaryū sādayatām iha tvā
pṛthivyāḥ purīṣam asy apso nāma tāṃ tvā viśve abhigṛṇantu devāḥ
stomapṛṣṭhā ghṛtavatīha sīda prajāvad asme draviṇāyajasva
aśvinādhvaryū sādayatām iha tvā
adityās tvā pṛṣṭhe sādayāmi
antarikṣasya dhartrīṃ viṣṭambhanīṃ diśām
bhuvanasyādhipatnīm
ūrmir drapso apām asi
aśvinādhvaryū sādayatām iha tvā
sajūr ṛtubhiḥ
sajūr vidhābhiḥ
sajūr devaiḥ
sajūr devair vayunādhaiḥ
agnaye tvā vaiśvānarāya
aśvinādhvaryū sādayatām iha tvā
sajūr ṛtubhiḥ
sajūr vidhābhiḥ
sajūr vasubhiḥ
sajūr ṛtubhiḥ
sajūr vidhābhiḥ
sajū rudraiḥ
sajūr ṛtubhiḥ
sajūr vidhābhiḥ
sajūr ādityaiḥ
sajūr ṛtubhiḥ
sajūr vidhābhiḥ
sajūr viśvair devair vaiśvānaraiḥ
sajūr devair vayunādhaiḥ
agnaye tvā vaiśvānarāya
aśvinādhvaryū sādayatām iha tvā
prāṇaṃ me pāhi
apānaṃ me pāhi
vyānaṃ me pāhi
cakṣur ma uruyā vibhāhi
śrotraṃ me ślokaya
apaḥ pinva
oṣadhīr jinva
dvipād ava
catuṣpāt pāhi
divo vā vṛṣṭim eraya
kṣatraṃ vayaḥ
mayantaṃ chandaḥ
viṣṭambho vayaḥ
adhipatiś chandaḥ
mūrdhā vayaḥ
prajāpatiś chandaḥ
viśvakarmā vayaḥ
parameṣṭhī chandaḥ
tryavir vayaḥ
triṣṭup chandaḥ
dityavāḍ vayaḥ
virāṭ chandaḥ
pañcāvir vayaḥ
gāyatrī chandaḥ
trivatso vayaḥ
uṣṇihā chandaḥ
turyavāḍ vayaḥ
anuṣṭup chandaḥ
paṣṭhavāḍ vayaḥ
bṛhatī chandaḥ
ukṣā vayaḥ
kakup chandaḥ
ṛṣabho vayaḥ
satobṛhatī chandaḥ
anaḍvān vayaḥ
paṅktiś chandaḥ
dhenur vayaḥ
jagatī chandaḥ
basto vayaḥ
yuvalaṃ chandaḥ
vṛṣṇir vayaḥ
viśālaṃ chandaḥ
puruṣo vayaḥ
tandraṃ chandaḥ
siṃho vayaḥ
chadiś chandaḥ
vyāghro vayaḥ
anādhṛṣyaṃ chandaḥ
indrāgnī avyathamānām iṣṭakāṃ dṛṃhataṃ yuvam
pṛṣṭhena dyāvāpṛthivī āpṛṇāntarikṣaṃ ca vibādhasva
rājñy asi prācī dik
virāḍ asi dakṣiṇā dik
samrāḍ asi pratīcī dik
svarāḍ asy udīcī dik
adhipatny asy ūrdhvā dik
āyur me pāhi
prāṇaṃ me pāhi
apānaṃ me pāhi
vyānaṃ me pāhi
cakṣur me pāhi
śrotraṃ me pāhi
mano me pinva
vācaṃ me jinva
ātmānaṃ me pāhi
jyotir me yaccha
mā chandaḥ
pramā chandaḥ
pratimā chandaḥ
asrīvīś chandaḥ
paṅktiś chandaḥ
uṣṇihā chandaḥ
gāyatrī chandaḥ
triṣṭup chandaḥ
jagatī chandaḥ
anuṣṭup chandaḥ
virāṭ chandaḥ
bṛhatī chandaḥ
pṛthivī chandaḥ
antarikṣaṃ chandaḥ
dyauś chandaḥ
nakṣatrāṇi chandaḥ
samā chandaḥ
kṛṣiś chandaḥ
vāk chandaḥ
manaś chandaḥ
gauś chandaḥ
aśvaś chandaḥ
ajā chandaḥ
hiraṇyaṃ chandaḥ
agnir devatā
vāto devatā
sūryo devatā
candramā devatā
vasavo devatā
rudrā devatā
ādityā devatā
maruto devatā
indro devatā
varuṇo devatā
bṛhaspatir devatā
viśve devā devatā
mūrdhāsi rāṭ
dhruvāsi dharuṇā
dhartry asi dharaṇī
āyuṣe tvā
varcase tvā
kṛṣyai tvā
kṣemāya tvā
yantrī rāṭ
yantry asi yamanī
dhartry asi dharitrī
iṣe tvā
ūrje tvā
rayyai tvā
poṣāya tvā
āśus trivṛt
bhāntaḥ pañcadaśaḥ
vyomā saptadaśaḥ
pratūrtir aṣṭādaśaḥ
tapo navadaśaḥ
abhīvartaḥ saviṃśaḥ
dharuṇa ekaviṃśaḥ
varco dvāviṃśaḥ
saṃbharaṇas trayoviṃśaḥ
yoniś caturviṃśaḥ
garbhāḥ pañcaviṃśaḥ
ojas triṇavaḥ
virāṭ triṃśaḥ
kratur ekatriṃśaḥ
vidhṛtir dvātriṃśaḥ
pratiṣṭhā trayastriṃśaḥ
bradhnasya viṣṭapaṃ catustriṃśaḥ
nākaḥ ṣaṭtriṃśaḥ
vīvarto 'ṣṭācatvāriṃśaḥ
dhartraṃ catuṣṭomaḥ
agner bhāgo 'si
dīkṣāyā ādhipatyam
brahma spṛtam
trivṛt stomaḥ
indrasya bhāgo 'si
viṣṇor ādhipatyam
kṣatraṃ spṛtam
pañcadaśaḥ stomaḥ
nṛcakṣasāṃ bhāgo 'si
dhātur ādhipatyam
janitraṃ spṛtam
saptadaśaḥ stomaḥ
mitrasya bhāgo 'si
varuṇasyādhipatyam
divo vṛṣṭiḥ
vātaḥ spṛtaḥ
ekaviṃśaḥ stomaḥ
adityā bhāgo 'si
pūṣṇa ādhipatyam
ojaḥ spṛtam
triṇavaḥ stomaḥ
vasūnāṃ bhāgo 'si
rudrāṇām ādhipatyam
catuṣpāt spṛtam
caturviṃśaḥ stomaḥ
ādityānāṃ bhāgo 'si
marutām ādhipatyam
garbhāḥ spṛtāḥ
pañcaviṃśaḥ stomaḥ
savitur bhāgo 'si
bṛhaspater ādhipatyam
samīcīr diśaḥ spṛtāḥ
catuṣṭomaḥ stomaḥ
yavānāṃ bhāgo 'si
ayavānām ādhipatyam
prajāḥ spṛtāḥ
catuścatvāriṃśaḥ stomaḥ
ṛbhūṇāṃ bhāgo 'si
viśveṣāṃ devānām ādhipatyam
bhūtaṃ niśāntaṃ spṛtam
trayastriṃśaḥ stomaḥ
ekayāstuvata
prajā adhīyanta
prajānāṃ patir adhipatir āsīt
tisṛbhir astuvata
brahmāsṛjyata
brahmaṇaspatir adhipatir āsīt
pañcabhir astuvata
bhūtāny asṛjyanta
bhūtānāṃ patir adhipatir āsīt
saptabhir astuvata
saptaṛṣayo 'sṛjyanta
dhātādhipatir āsīt
navabhir astuvata
pitaro 'sṛjyanta
aditir adhipatir āsīt
ekādaśabhir astuvata
ārtavā asṛjyanta
ṛtavo 'dhipataya āsan
trayodaśabhir astuvata
māsā asṛjyanta
saṃvatsaro 'dhipatir āsīt
pañcadaśabhir astuvata
kṣatram asṛjyata
indro 'dhipatir āsīt
saptadaśabhir astuvata
grāmyāḥ paśavo 'sṛjyanta
bṛhaspatir adhipatir āsīt
navadaśabhir astuvata
śūdrāryā asṛjyetām
ahorātre adhipatnī āstām
ekaviṃśatyāstuvata
ekaśapham asṛjyata
varuṇo 'dhipatir āsīt
trayoviṃśatyāstuvata
kṣudrāḥ paśavo 'sṛjyanta
pūṣādhipatir āsīt
pañcaviṃśatyāstuvata
āraṇyāḥ paśavo 'sṛjyanta
vāyur adhipatir āsīt
saptaviṃśatyāstuvata
vanaspatayo 'sṛjyanta
somo 'dhipatir āsīt
navaviṃśatyāstuvata
dyāvāpṛthivī vyaitām
vasavo rudrā anuvyāyan
ta u evādhipataya āsan
ekatriṃśatāstuvata
prajā asṛjyanta
yavāś cāyavāś cādhipataya āsan
trayastriṃśatāstuvata
bhūtāny aśāmyan
prajāpatiḥ parameṣṭhy adhipatir āsīt
agne jātān praṇudā naḥ sapatnān praty ajātān jātavedo nudasva
adhi no brūhi sumanā aheḍañ śarmaṃs te syāma trivarūthā udbhau
sahasā jātān praṇudā naḥ sapatnān praty ajātān jātavedo nudasva
adhi no brūhi sumanasyamāno vayaṃ syāma praṇudā naḥ sapatnān
catuścatvāriṃśī stomaḥ
varco draviṇam
ṣoḍaśī stomaḥ
ojo draviṇam
agneḥ purīṣam asy apso nāma tāṃ tvā viśve abhigṛṇantu devāḥ
stomapṛṣṭhā ghṛtavatīha sīda prajāvad asme draviṇāyajasva
tayā devatayāṅgirasvad dhruvā sīda
evaś chandaḥ
varivaś chandaḥ
ācchac chandaḥ
manaś chandaḥ
śaṃbhūś chandaḥ
paribhūś chandaḥ
sindhuś chandaḥ
vyacaś chandaḥ
samudraṃ chandaḥ
salilaṃ chandaḥ
kakup chandaḥ
trikakup chandaḥ
kāvyaṃ chandaḥ
aṅkupaṃ chandaḥ
akṣarapaṅktiś chandaḥ
padapaṅktiś chandaḥ
viṣṭārapaṅktiś chandaḥ
kṣuro bhṛjaś chandaḥ
pakṣaś chandaḥ
pracchac chandaḥ
saṃyac chandaḥ
viyac chandaḥ
bṛhac chandaḥ
rathantaraṃ chandaḥ
nikāyaṃ chandaḥ
vīvadhaṃ chandaḥ
giraś chandaḥ
bhṛjaś chandaḥ
saṃstup chandaḥ
anuṣṭup chandaḥ
evaś chandaḥ
varivaś chandaḥ
vayaś chandaḥ
vayaskṛc chandaḥ
viśālaṃ chandaḥ
viṣpardhāś chandaḥ
chadiś chandaḥ
dūrohaṇaṃ chandaḥ
tandraṃ chandaḥ
aṅkāvaṅkaṃ chandaḥ
raśminā kṣayāya kṣayaṃ jinva
pretyā dharmaṇe dharma jinva
anvityā dive divaṃ jinva
saṃdhināntarikṣāyāntarikṣaṃ jinva
pratidhinā pṛthivyai pṛthivīṃ jinva
viṣṭambhena vṛṣṭyai vṛṣṭiṃ jinva
pravāyāhne 'har jinva
anuvāya rātryai rātrīṃ jinva
uśijā vasubhyo vasūn jinva
praketena rudrebhyo rudrān jinva
suditinādityebhya ādityān jinva
tantunā prajābhyaḥ prajā jinva
ojasā pitṛbhyaḥ pitṝn jinva
pṛtanāṣāhā paśubhyaḥ paśūn jinva
revatauṣadhībhyā oṣadhīr jinva
abhijitā yuktagrāvṇendrāyendraṃ jinva
adhipatinā prāṇāya prāṇaṃ jinva
dharuṇenāpānāyāpānaṃ jinva
saṃsarpeṇa cakṣuṣe cakṣur jinva
vayodhasādhītāyādhītaṃ jinva
trivṛtā trivṛte trivṛj jinva
pravṛtā pravṛte pravṛj jinva
savṛtā savṛte savṛj jinva
anūvṛtānuvṛte 'nūvṛj jinva
viroheṇa virohāya virohaṃ jinva
praroheṇa prarohāya prarohaṃ jinva
saṃroheṇa saṃrohāya saṃrohaṃ jinva
anūroheṇānūrohāyānūrohaṃ jinva
vasukena vasukāya vasukaṃ jinva
veṣaśriyā veṣaśriyai veṣaśrīṃ jinva
vasyaṣṭyā vasyaṣṭyai vasyaṣṭiṃ jinva
ākrāntyākrāntyā utkrāntiṃ jinva
utkrāntyotkrāntyā ākrāntiṃ jinva
rājñy asi
prācī dik
vasavas te devā adhipatayaḥ
agnir hetīnāṃ pratidhartā
trivṛt tvā stomaḥ pṛthivyāṃ śrayatu
ājyam uktham avyathāyai stabhnotu
rathantaraṃ sāma pratiṣṭhityā antarikṣe
ṛṣayas tvā prathamajā deveṣu divo mātrayā variṇā prathantu
vidhartā cāyam adhipatiś ca
te tvā sarve saṃvidānā nākasya pṛṣṭhe svarge loke yajamānaṃ ca sādayantu
virāḍ asi
dakṣiṇā dik
rudrās te devā adhipatayaḥ
indro hetīnāṃ pratidhartā
pañcadaśas tvā stomaḥ pṛthivyāṃ śrayatu
praugam uktham avyathāyai stabhnotu
bṛhat sāma pratiṣṭhityā antarikṣe
ṛṣayas tvā prathamajā deveṣu divo mātrayā variṇā prathantu
vidhartā cāyam adhipatiś ca
te tvā sarve saṃvidānā nākasya pṛṣṭhe svarge loke yajamānaṃ ca sādayantu
samrāḍ asi
pratīcī dik
ādityās te devā adhipatayaḥ
somo hetīnāṃ pratidhartā
saptadaśas tvā stomaḥ pṛthivyāṃ śrayatu
marutvatīyam uktham avyathāyai stabhnotu
vairūpaṃ sāma pratiṣṭhityā antarikṣe
ṛṣayas tvā prathamajā deveṣu divo mātrayā variṇā prathantu
vidhartā cāyam adhipatiś ca
te tvā sarve saṃvidānā nākasya pṛṣṭhe svarge loke yajamānaṃ ca sādayantu
svarāḍ asi
udīcī dik
marutas te devā adhipatayaḥ
varuṇo hetīnāṃ pratidhartā
ekaviṃśas tvā stomaḥ pṛthivyāṃ śrayatu
niṣkevalyam uktham avyathāyai stabhnotu
vairājaṃ sāma pratiṣṭhityā antarikṣe
ṛṣayas tvā prathamajā deveṣu divo mātrayā variṇā prathantu
vidhartā cāyam adhipatiś ca
te tvā sarve saṃvidānā nākasya pṛṣṭhe svarge loke yajamānaṃ ca sādayantu
adhipatny asi
ūrdhvā dik
viśve te devā adhipatayaḥ
bṛhaspatir hetīnāṃ pratidhartā
triṇavatrayastriṃśau tvā stomau pṛthivyāṃ śrayatām
vaiśvadevāgnimārute ukthe avyathāyai stabhnutām
śākvararaivate sāmanī pratiṣṭhityā antarikṣe
ṛṣayas tvā prathamajā deveṣu divo mātrayā variṇā prathantu
vidhartā cāyam adhipatiś ca
te tvā sarve saṃvidānā nākasya pṛṣṭhe svarge loke yajamānaṃ ca sādayantu
ayaṃ puro harikeśaḥ sūryaraśmiḥ
tasya rathakṛtsnaś ca rathaujāś ca senānīgrāmaṇyau
puñjikasthalā ca kṛtasthalā cāpsarasau
yātudhānā hetiḥ
rakṣāṃsi prahetiḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
ayaṃ dakṣiṇā viśvakarmā
tasya rathasvanaś ca rathecitraś ca senānīgrāmaṇyau
menakā ca sahajanyā cāpsarasau
daṅkṣṇavaḥ paśavo hetiḥ
pauruṣeyo vadhaḥ prahetiḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
ayaṃ paścā vidadvasuḥ
tasya rathaprotaś cāsamarathaś ca senānīgrāmaṇyau
āmlocantī ca pramlocantī cāpsarasau
vyāghrā hetiḥ
sarpāḥ prahetiḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
ayam uttarāt saṃyadvasuḥ
tasya senajic ca suṣeṇaś ca senānīgrāmaṇyau
viśvācī ca ghṛtācī cāpsarasau
āpo hetiḥ
vātaḥ prahetiḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
ayam upary arvāgvasuḥ
tasya tārkṣyaś cāriṣṭanemiś ca senānīgrāmaṇyau
urvaśī ca pūrvacittiś cāpsarasau
avasphūrjad dhetiḥ
vidyut prahetiḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
prācyā tvā diśā sādayāmi
agninā devena devatayā gāyatreṇa chandasāgneḥ śirā upadadhāmi
gāyatrasya chandaso 'gneḥ śīrṣṇāgneḥ śirā upadadhāmi
dakṣiṇayā tvā diśā sādayāmi
indreṇa devena devatayā traiṣṭubhena chandasāgneḥ pakṣam upadadhāmi
traiṣṭubhasya chandaso 'gneḥ pakṣeṇāgneḥ pakṣam upadadhāmi
pratīcyā tvā diśā sādayāmi
viśvebhir devebhir devatayā jāgatena chandasāgneḥ puccham upadadhāmi
jāgatasya chandaso 'gneḥ pucchenāgneḥ puccham upadadhāmi
udīcyā tvā diśā sādayāmi
mitrāvaruṇābhyāṃ devābhyāṃ devatayānuṣṭubhena chandasāgneḥ pakṣam upadadhāmi
ānuṣṭubhasya chandaso 'gneḥ pakṣeṇāgneḥ pakṣam upadadhāmi
ūrdhvayā tvā diśā sādayāmi
bṛhaspatinā devena devatayā pāṅktena chandasāgneḥ pṛṣṭham upadadhāmi
pāṅktasya chandaso 'gneḥ pṛṣṭhenāgneḥ pṛṣṭham upadadhāmi
madhuś ca mādhavaś ca vāsantikā ṛtū
agner antaḥśleṣo 'si
kalpetāṃ dyāvāpṛthivī kalpantām āpā oṣadhayaḥ
kalpantām agnayaḥ pṛthaṅ mama jyaiṣṭhyāya savratāḥ
ye agnayaḥ samanaso 'ntarā dyāvāpṛthivī
vāsantikā ṛtū abhikalpamānā indram iva devā abhisaṃviśantu
śukraś ca śuciś ca graiṣmā ṛtū
nabhaś ca nabhasyaś ca vārṣikā ṛtū
iṣaś corjaś ca śāradā ṛtū
sahaś ca sahasyaś ca haimantikā ṛtū
tapaś ca tapasyaś ca śaiśirā ṛtū
agner antaḥśleṣo 'si
kalpetāṃ dyāvāpṛthivī kalpantām āpā oṣadhayaḥ
kalpantām agnayaḥ pṛthaṅ mama jyaiṣṭhyāya savratāḥ
ye agnayaḥ samanaso 'ntarā dyāvāpṛthivī
śaiśirā ṛtū abhikalpamānā indram iva devā abhisaṃviśantu
purovātasanir asi
abhrasanir asi
vidyutsanir asi
stanayitnusanir asi
vṛṣṭisanir asi
agner yāny asi
agner agneyāny asi
vāyor yāny asi
vāyor vāyoyāny asi
devānāṃ yāny asi
devānāṃ devayāny asi
viśveṣāṃ devānāṃ yāny asi
viśveṣāṃ devānāṃ devayāny asi
saṃyāny asi
antarikṣasad asi
antarikṣe sīda
ambā ca bulā ca nitatnī ca stanayantī cābhrayantī ca meghayantī ca cupuṇīkā
salilāya tvā
mṛḍīkāya tvā
satīkāya tvā
ketāya tvā
suketāya tvā
saketāya tvā
vivasvate tvā
dive tvā jyotiṣe
ādityebhyas tvā
udapurā nāmāsy annena viṣṭā
tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa
manuṣyās te goptāraḥ
agnir adhipatiḥ
tayā devatayāṅgirasvad dhruvā sīda
aparājitā nāmāsi brahmaṇā viṣṭā
tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa
marutas te goptāraḥ
vāyur adhipatiḥ
tayā devatayāṅgirasvad dhruvā sīda
adhidyaur nāmāsy amṛtena viṣṭā
tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa
viśve te devā goptāraḥ
sūryo 'dhipatiḥ
tayā devatayāṅgirasvad dhruvā sīda
prajāpatiṣ ṭvā sādayatu pṛthivyāḥ pṛṣṭhe
bhūr asi
bhūmir asi
pratho 'si
pṛthivy asi
aditir asi viśvadhāyā viśvasya bhuvanasya dhartrī
pṛthivīṃ yaccha
pṛthivīṃ dṛṃha
pṛthivīṃ mā hiṃsīḥ
pṛthivyā mā pāhi viśvasmai prāṇāyāpānāya vyānāyodānāya pratiṣṭhāyai caritrāya
agniṣ ṭvābhipātu mahyā svastyā chardiṣā śaṃtamena
viśvakarmā sādayatv antarikṣasya pṛṣṭhe
antarikṣaṃ yaccha
antarikṣaṃ dṛṃha
antarikṣaṃ mā hiṃsīḥ
antarikṣān mā pāhi viśvasmai prāṇāyāpānāya vyānāyodānāya pratiṣṭhāyai caritrāya
vāyuṣ ṭvābhipātu mahyā svastyā chardiṣā śaṃtamena
parameṣṭhī tvā sādayatu divaḥ pṛṣṭhe vyacasvatīṃ prathasvatīṃ bhāsvatīṃ raśmīvatīm
ā yā divaṃ bhāsy ā pṛthivīm orv antarikṣam
divaṃ yaccha
divaṃ dṛṃha
divaṃ mā hiṃsīḥ
divo mā pāhi viśvasmai prāṇāyāpānāya vyānāyodānāya pratiṣṭhāyai caritrāya
sūryas tvābhipātu mahyā svastyā chardiṣā śaṃtamena
prothad aśvo na yavase 'viṣyan yadā mahaḥ saṃvaraṇād vyasthāt
ād asya vāto anuvāti śocir adha smā te vrajanaṃ kṛṣṇam astu
āyoṣ ṭvā sadane sādayāmi samudrasyodmann avataś chāyāyām
namaḥ samudrāya
namaḥ samudrasya cakṣase
sahasrasya māsi
sahasrasya pramāsi
sahasrasya pratimāsi
sahasrasya saṃmāsi
sahasrasyonmāsi
sāhasro 'si
sahasrāya tvā
imā me agnā iṣṭakā dhenavaḥ santu
ekā ca śataṃ ca
śataṃ ca sahasraṃ ca
sahasraṃ cāyutaṃ ca
ayutaṃ ca prayutaṃ ca
prayutaṃ cāyutaṃ ca
arbudaṃ ca nyarbudaṃ ca
samudraś ca madhyaṃ ca
antaś ca parārdhaś ca
imā me agnā iṣṭakā dhenavaḥ santu ṣaṣṭiḥ sahasram ayutam akṣīyamāṇāḥ
ṛtuṣṭhāḥ stha ṛtāvṛdho ghṛtaścuto madhuścutā ūrjasvatīḥ payasvatīḥ svadhāyinīḥ kulāyinīḥ
tā me agnā iṣṭakā dhenavaḥ santu virājo nāma kāmadughā amutrāmuṣmiṃlloke
ā tvā vahantu harayaḥ sucetasaḥ śvetair aśvair iha ketumadbhiḥ
vātajavair balavadbhir manojavair asmin yajñe mama havyāya śarva
devānāṃ ca ṛṣīṇāṃ cāsurāṇāṃ ca pūrvajam
mahādevaṃ sahasrākṣaṃ śivam āvāhayāmy aham
tat puruṣāya vidmahe mahādevāya dhīmahi
tan no rudraḥ pracodayāt
tad gāṅgaucyāya vidmahe girisutāya dhīmahi
tan no gaurī pracodayāt
tat kumārāya vidmahe kārttikeyāya dhīmahi
tan naḥ skandaḥ pracodayāt
tat karāṭāya vidmahe hastimukhāya dhīmahi
tan no dantī pracodayāt
tac caturmukhāya vidmahe padmāsanāya dhīmahi
tan no brahmā pracodayāt
tat keśavāya vidmahe nārāyaṇāya dhīmahi
tan no viṣṇuḥ pracodayāt
tad bhāskarāya vidmahe prabhākarāya dhīmahi
tan no bhānuḥ pracodayāt
tat somarājāya vidmahe mahārājāya dhīmahi
tan naś candraḥ pracodayāt
taj jvalanāya vidmahe vaiśvānarāya dhīmahi
tan no vahniḥ pracodayāt
tat tyajapāya vidmahe mahājapāya dhīmahi
tan no dhyānaḥ pracodayāt
tat paramātmāya vidmahe vainateyāya dhīmahi
tan naḥ sṛṣṭiḥ pracodayāt
namas te rudra manyava uto tā iṣave namaḥ
namas te astu dhanvane bāhubhyām uta te namaḥ
yā te rudra śivā tanūr aghorāpāpakāśinī
tayā nas tanvā śaṃtamayā giriśantābhicākaśīhi
yām iṣuṃ giriśanta haste bibharṣy astave
śivāṃ giriśa tāṃ kuru mā hiṃsīḥ puruṣaṃ jagat
śivena vacasā tvā giriśācchāvadāmasi
yathā naḥ sarvā ij janaḥ saṃgame sumanā asat
adhyavocad adhivaktā prathamo daivyo bhiṣak
ahīṃś ca sarvān jambhayant sarvāś ca yātudhānyaḥ
adharācīḥ parāsuva
asau yas tāmro aruṇa uta babhruḥ sumaṅgalaḥ
ye ceme abhito rudrā dikṣu śritāḥ sahasraśaḥ
avaiṣāṃ heḍa īmahe
asau yo 'vasarpati nīlagrīvo vilohitaḥ
utainaṃ gopā adṛśrann utainam udahāryaḥ
utainaṃ viśvā bhūtāni sa dṛṣṭo mṛḍayātu naḥ
namo nīlakapardāya sahasrākṣāya mīḍhuṣe
atho ye asya satvāna idaṃ tebhyo 'karaṃ namaḥ
namas tā āyudhāyānātatāya dhṛṣṇave
ubhābhyām uta te namo bāhubhyāṃ tava dhanvane
pramuñca dhanvanas tvam ubhayor ārtnyor jyām
yāś ca te hastā iṣavaḥ parā tā bhagavo vapa
avatatya dhanuṣ ṭvaṃ sahasrākṣa śateṣudhe
praśīrya śalyānāṃ mukhaṃ śivo naḥ sumanā bhava
vijyaṃ dhanuḥ kapardino viśalyo bāṇavaṃ uta
aneśann asya yā iṣava ābhūr asya niṣaṅgathiḥ
pari te dhanvano hetir asmān vṛṇaktu viśvataḥ
atho ya iṣudhis tavāre asmin nidhehi tam
yā te hetir mīḍhuṣṭama śivaṃ babhūva te dhanuḥ
tayāsmān viśvatas tvam ayakṣmayā paribhuja
namo hiraṇyabāhave senānye
diśāṃ ca pataye namaḥ
namo vṛkṣebhyo harikeśebhyaḥ
paśūnāṃ pataye namaḥ
namo harikeśāyopavītine
puṣṭānāṃ pataye namaḥ
namaḥ śaṣpiñjarāya tviṣīmate
pathīnāṃ pataye namaḥ
namo babhluśāya vyādhine
annasya pataye namaḥ
namo rudrāyātatāyine
kṣetrasya pataye namaḥ
namo bhavasya hetyai
jagatas pataye namaḥ
namaḥ sūtāyāhantvāya
vanānāṃ pataye namaḥ
namo rohitāya sthapataye
vṛkṣāṇāṃ pataye namaḥ
namo mantriṇe vāṇijāya
kakṣāṇāṃ pataye namaḥ
namo bhuvantaye vārivaskṛtāya
oṣadhīnāṃ pataye namaḥ
namaḥ sahamānāya nivyādhine
āvyādhinīnāṃ pataye namaḥ
nama ākrandayata uccairghoṣāya
satvānāṃ pataye namaḥ
namaḥ kṛtsnavītāya dhāvate
pattīnāṃ pataye namaḥ
namo niṣaṅgiṇe kakubhāya
stenānāṃ pataye namaḥ
namo vañcate parivañcate
stāyūnāṃ pataye namaḥ
namo nicerave paricarāya
araṇyānāṃ pataye namaḥ
namo niṣaṅgiṇa iṣudhimate
taskarāṇāṃ pataye namaḥ
namaḥ sṛgāyibhyo jighāṃsadbhyaḥ
muṣṇatāṃ pataye namaḥ
namo 'simadbhyo naktaṃ caradbhyaḥ
prakṛntānāṃ pataye namaḥ
nama uṣṇīṣiṇe giricarāya
kuluñcānāṃ pataye namo namaḥ
nama iṣukṛdbhyo dhanuṣkṛdbhyaś ca vo namaḥ
namā iṣumadbhyo dhanvāyibhyaś ca vo namaḥ
nama ātanvānebhyaḥ pratidadhānebhyaś ca vo namaḥ
nama āyacchadbhyo visṛjadbhyaś ca vo namaḥ
namo 'syadbhyo vidhyadbhyaś ca vo namaḥ
namaḥ svapadbhyo jāgradbhyaś ca vo namaḥ
namaḥ śayānebhyā āsīnebhyaś ca vo namaḥ
namas tiṣṭhadbhyo dhāvadbhyaś ca vo namaḥ
namaḥ sabhābhyaḥ sabhāpatibhyaś ca vo namaḥ
namo 'śvebhyo 'śvapatibhyaś ca vo namaḥ
nama āvyādhinībhyo vividhyantībhyaś ca vo namaḥ
namā ugaṇābhyas tṛṃhatībhyaś ca vo namaḥ
namo gaṇebhyo gaṇapatibhyaś ca vo namaḥ
namo vrātebhyo vrātapatibhyaś ca vo namaḥ
namaḥ kṛcchrebhyaḥ kṛcchrapatibhyaś ca vo namaḥ
namo virūpebhyo viśvarūpebhyaś ca vo namaḥ
namaḥ senābhyaḥ senānībhyaś ca vo namaḥ
namo rathibhyo varūthibhyaś ca vo namaḥ
namaḥ kṣattṛbhyaḥ saṃgrahītṛbhyaś ca vo namaḥ
namo bṛhadbhyo 'rbhakebhyaś ca vo namaḥ
namo yuvabhya āśīnebhyaś ca vo namo namaḥ
namo brāhmaṇebhyo rājanyebhyaś ca vo namaḥ
namaḥ sūtebhyo viśyebhyaś ca vo namaḥ
namas takṣabhyo rathakārebhyaś ca vo namaḥ
namaḥ kulālebhyaḥ karmārebhyaś ca vo namaḥ
namo niṣādebhyaḥ puñjiṣṭebhyaś ca vo namaḥ
namaḥ śvanībhyo mṛgayubhyaś ca vo namaḥ
namaḥ śvabhyaḥ śvapatibhyaś ca vo namaḥ
namo bhavāya ca śarvāya ca
namo rudrāya ca paśupataye ca
namo vyuptakeśāya ca kapardine ca
namo nīlagrīvāya ca śitikaṇṭhāya ca
namaḥ sahasrākṣāya ca śatadhanvane ca
namo giriśāya ca śipiviṣṭāya ca
namo mīḍhuṣṭarāya ceṣumate ca
namo hrasvāya ca vāmanāya ca
namo bṛhate ca varṣīyase ca
namo vṛddhāya ca suvṛdhvane ca
namo 'grīyāya ca prathamāya ca
nama āśave cājirāya ca
namaḥ śībhāya ca śīghrāya ca
namā ūrmyāya cāvasvanyāya ca
namo dvīpyāya ca srotasyāya ca
nama āśuṣeṇāya cāśurathāya ca
namo bilmine ca kavacine ca
namo varmiṇe ca varūthine ca
namaḥ śūrāya cāvabhindate ca
namaḥ śrutāya ca śrutasenāya ca
namo jyāyase ca kanīyase ca
namaḥ pūrvajāya cāparajāya ca
namo madhyamāya cāpagalbhāya ca
namo jaghanyāya ca budhnyāya ca
namaḥ sobhyāya ca pratisarāya ca
namo yāmyāya ca kṣemyāya ca
namo 'vasānyāya ca ślokyāya ca
nama urvaryāya ca khalyāya ca
namo vanyāya ca kakṣyāya ca
namaḥ śravāya ca pratiśravāya ca
namaḥ pathyāya ca srutyāya ca
namo nādyāya ca vaiśantāya ca
namo nīpyāya ca bhidyāya ca
namo 'vaṭyāya ca kūpyāya ca
namaḥ sūdyāya ca sarasyāya ca
namo dundubhaye cāhananīyāya ca
namo dhṛṣṇave ca pramṛśāya ca
namo niṣaṅgiṇe ceṣudhimate ca
namas tigmeṣave cāyudhine ca
namaḥ svāyudhāya ca sudhanvane ca
namo meghyāya ca vidyutyāya ca
namo varṣyāya cāvarṣyāya ca
namo vīdhriyāya cātapyāya ca
namo vātyāya ca reṣmaṇyāya ca
namo vāstavyāya ca vāstupāya ca
namaḥ somāya ca rudrāya ca
namas tāmrāya cāruṇāya ca
namaḥ śaṃgave ca paśupataye ca
nama ugrāya ca bhīmāya ca
namo 'grevadhāya ca dūrevadhāya ca
namo hantre ca hanīyase ca
namo vṛkṣebhyo harikeśebhyaḥ
namas tārāya
namaḥ śaṃbhave ca mayobhave ca
namaḥ śaṃkarāya ca mayaskarāya ca
namaḥ śivāya ca śivatarāya ca
namaḥ śikhaṇḍine ca pulastine ca
namaḥ kiṃśilāya ca kṣeṇāya ca
nama iriṇyāya ca prapathyāya ca
namo gṛhyāya ca goṣṭhyāya ca
namo gehyāya ca talpyāya ca
namaḥ kūlyāya ca tīrthyāya ca
namaḥ pāryāya cāvāryāya ca
namaḥ prataraṇāya cottaraṇāya ca
namaḥ pravāhyāya ca sikatyāya ca
namaḥ phenyāya ca śaṣpyāya ca
namo nīveṣyāya ca hṛdyāya ca
namaḥ kāṭyāya ca gahvareṣṭhyāya ca
namaḥ śuṣyāya ca harityāya ca
namaḥ pāṃsavyāya ca rajasyāya ca
namo lopyāya colapāya ca
namā ūrmyāya ca sūrmyāya ca
namaḥ parṇāya ca parṇaśādāya ca
namo 'paguramāṇāya cābhighnate ca
nama ākhidate ca prakhidate ca
nama ākhidāya ca prakhidāya ca
namo girikebhyo devānāṃ hṛdayebhyaḥ
namo vicinvatkebhyaḥ
nama ākṣiṇakebhyaḥ
nama ānṛhatebhyaḥ
drāpe andhasaspate daridra nīlalohita
eṣāṃ paśūnām āsāṃ prajānāṃ mā bhair mā ruṅ mo ca naḥ kiṃ canāmamat
imā rudrāya tavase kapardine kṣayadvīrāya prabharāmahe matīḥ
yathā naḥ śam asad dvipade catuṣpade viśvaṃ puṣṭaṃ grāme asminn anāturam
yā te rudra śivā tanūḥ śivā viśvāha bheṣajā
śivā rutasya bheṣajā tayā no mṛḍa jīvase
pari no rudrasya hetir vṛṇaktu pari tveṣasya durmatir aghāyoḥ
ava sthirā maghavadbhyas tanuṣva mīḍhvas tokāya tanayāya mṛḍa
mīḍhuṣṭama śivatama śivo na edhi sumanā bhava
avatatya dhanuṣ ṭvam akruddhaḥ sumanā bhava
pinākaṃ bibhrad āgahi kṛttiṃ vasānā uccara
vyakṛḍa vilohita namas te astu bhagavaḥ
yās te sahasraṃ hetayo 'nyāṃs te asman nivapantu tāḥ
sahasrāṇi sahasraśo hetayas tava bāhvoḥ
tāsām īśāno maghavan parācīnā mukhā kṛdhi
asaṃkhyātā sahasrāṇi ye rudrā adhi bhūmyām
teṣāṃ sahasrayojane 'va dhanvāni tanmasi
ye asmin mahaty arṇave antarikṣe bhavā adhi
teṣāṃ sahasrayojane 'va dhanvāni tanmasi
ye nīlagrīvāḥ śitikaṇṭhā divaṃ rudrā upaśritāḥ
teṣāṃ sahasrayojane 'va dhanvāni tanmasi
ye nīlagrīvāḥ śitikaṇṭhāḥ śarvā adhaḥ kṣamācarāḥ
teṣāṃ sahasrayojane 'va dhanvāni tanmasi
ye vṛkṣeṣu śaṣpiñjarā nīlagrīvā vilohitāḥ
teṣāṃ sahasrayojane 'va dhanvāni tanmasi
ye bhūtānām adhipatayo viśikhāsaḥ kapardinaḥ
teṣāṃ sahasrayojane 'va dhanvāni tanmasi
ye pathāṃ pathirakṣaya ailamṛḍā vo yudhaḥ
teṣāṃ sahasrayojane 'va dhanvāni tanmasi
ye tīrthāni pracaranti sṛgavanto niṣaṅgiṇaḥ
teṣāṃ sahasrayojane 'va dhanvāni tanmasi
ye anneṣu vividhyanti pātreṣu pibato janān
teṣāṃ sahasrayojane 'va dhanvāni tanmasi
ya etāvanto vā bhūyāṃso vā diśo rudrā vitasthire
teṣāṃ sahasrayojane 'va dhanvāni tanmasi
namo astu rudrebhyo ye divi yeṣāṃ varṣam iṣavaḥ
tebhyo daśa prācīr daśa dakṣiṇā daśa pratīcīr daśodīcīr daśordhvāḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
namo astu rudrebhyo ye antarikṣe yeṣāṃ vātā iṣavaḥ
tebhyo daśa prācīr daśa dakṣiṇā daśa pratīcīr daśodīcīr daśordhvāḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
namo astu rudrebhyo ye pṛthivyāṃ yeṣām annam iṣavaḥ
tebhyo daśa prācīr daśa dakṣiṇā daśa pratīcīr daśodīcīr daśordhvāḥ
tebhyo namo astu
te no mṛḍantu
te yaṃ dviṣmo yaś ca no dveṣṭi tam eṣāṃ jambhe dadhmaḥ
aghorebhyo atha ghorebhyo aghoraghoratarebhyaś ca
sarvataḥ śarvaśarvebhyo namas te rudra rūpebhyo namaḥ
yaḥ pathaḥ samanuyāti svargaṃ lokaṃ gām iva supraṇītau
tena tvaṃ bhagavān yāhi pathā
ime hiraṇyavarṇāḥ svaṃ yonim āviśantau
gaccha tvaṃ bhagavān punarāgamanāya punardarśanāya sahadevyāya sahavṛṣāya sahagaṇāya sahapārṣadāya yathāhutāya namonamāya namaḥśivāya
namas te astu
mā mā hiṃsīḥ
āvāhitam āvāhita
namaskṛtaṃ namaskṛta
visarjitaṃ visarjita
pathaṃ gaccha pathaṃ gaccha
divaṃ gaccha divaṃ gaccha
svar gaccha svar gaccha
jyotir gaccha jyotir gaccha
namas te astu
mā mā hiṃsīḥ
aśmann ūrjaṃ parvate śiśriyāṇām adbhya oṣadhībhyo vanaspatibhyo 'dhi saṃbhṛtām
tāṃ nā iṣam ūrjaṃ dhatta marutaḥ saṃrarāṇāḥ
aśmaṃs te kṣut
mayi tā ūrk
yaṃ dviṣmas taṃ te śug ṛcchatu
samudrasya tvāvakayāgne parivyayāmasi
pāvako asmabhyaṃ śivo bhava
himasya tvā jarāyuṇāgne parivyayāmasi
pāvako asmabhyaṃ śivo bhava
upa jmann upa vetase 'vatara nadīṣv ā
agne pittam apām asi maṇḍūki tābhir āgahi
semaṃ no yajñaṃ pāvakavarṇaṃ śivaṃ kṛdhi
apām idaṃ nyayanaṃ samudrasya niveśanam
anyāṃs te asmat tapantu hetayaḥ pāvako asmabhyaṃ śivo bhava
agne pāvaka rociṣā
sa naḥ pāvaka dīdivaḥ
pāvakayā yaś citayantyā kṛpā kṣāman ruruca uṣaso na ketunā
ā yo ghṛṇe na tatṛṣāṇo ajaras tūrvan na yāmann etaśasya nū raṇe
namas te harase śociṣe cātho te arciṣe namaḥ
anyāṃs te asmat tapantu hetayaḥ pāvako asmabhyaṃ śivo bhava
druṣade vaṭ
nṛṣade vaṭ
apsuṣade vaṭ
barhiṣade vaṭ
vanarṣade vaṭ
svarvide vaṭ
annapate annasya no dehy anamīvasya śuṣmiṇaḥ
prapra dātāraṃ tāriṣā ūrjaṃ no dhehi dvipade catuṣpade
ye devā devānāṃ yajñiyā yajñiyānāṃ saṃvatsarīyam upa bhāgam āsate
ahutādo haviṣo yajñe asmint svayaṃ pibantu madhuno ghṛtasya
ye devā devebhyo adhi devatvam āyan ye brahmaṇaḥ puraetāro asya
yebhyo na ṛte pavate dhāma kiṃ cana na te divo na pṛthivyā adhi snuṣu
prāṇadā apānadā vyānadā varcodhā varivodhāḥ
anyāṃs te asmat tapantu hetayaḥ pāvako asmabhyaṃ śivo bhava
agnis tigmena śociṣā yāsad viśvaṃ ny atriṇam
agnir no vanate rayim
ya imā viśvā bhuvanāni juhvad ṛṣir hotā nyasīdat pitā naḥ
sa āśiṣā draviṇam icchamānaḥ prathamacchad avaraṃ āviveśa
kiṃ svid vanaṃ ka u sa vṛkṣa āsīd yato dyāvāpṛthivī niṣṭatakṣuḥ
manīṣiṇo manasā pṛcchated u tad yad adhyatiṣṭhad bhuvanāni dhārayan
kiṃ svid āsīd adhiṣṭhānam ārambhaṇaṃ katamat svit kathāsīt
yato bhūmiṃ janayan viśvakarmā vi dyām aurṇon mahinā viśvacakṣāḥ
yo viśvacakṣur uta viśvatomukho viśvatohasta uta viśvataspāt
saṃ bāhubhyām adhamat saṃ patatrair dyāvābhūmī janayan deva ekaḥ
yā te dhāmāni paramāṇi yāvamā yā madhyamā viśvakarmann utemā
śikṣā sakhibhyo haviṣā svadhāvaḥ svayaṃ yajasva tanvaṃ juṣāṇaḥ
viśvakarman haviṣā vardhanena trātāram indram akṛṇor avadhyam
tasmai viśaḥ samanamanta daivīr ayam ugro vihavyo yathāsat
viśvakarman haviṣā vāvṛdhānaḥ svayaṃ yajasva pṛthivīm uta dyām
muhyantv anye abhito janāsa ihāsmākaṃ maghavā sūrir astu
vācaspatiṃ viśvakarmāṇam ūtaye manoyujaṃ vāje adyāhuvema
sa no nediṣṭhā havanā jujoṣa viśvaśaṃbhūr avase sādhukarmā
cakṣuṣaḥ pitā manasā hi dhīro ghṛtam ene ajanan namnamāne
yaded antā adadṛhanta pūrvā ād id dyāvāpṛthivī aprathetām
viśvakarmā vimame yo vihāyā dhartā vidhartā paramota saṃdṛk
teṣām iṣṭāni sam iṣā madanti yatrā saptaṛṣīn para ekam āhuḥ
ta āyajanta draviṇā sam asminn ṛṣayaḥ pūrve jaritāro na bhūnā
asūrtā sūrte rajasi niṣattā ye bhūtāni samakṛṇvann imāni
yo naḥ pitā janitā yo vidhartā yo naḥ sato abhy ā saj jajāna
yo devānāṃ nāmadhā eka eva taṃ saṃpraśnaṃ bhuvanā yanty anyā
paro divaḥ para enā pṛthivyāḥ paro devebhyo asuraṃ yad asti
kaṃ svid garbhaṃ prathamaṃ dadhrā āpo yatra devāḥ samagacchanta sarve
tam id garbhaṃ prathamaṃ dadhrā āpo yatra devāḥ samapaśyanta viśve
ajasya nābhā adhy ekam arpitaṃ yasmin viśvā bhuvanādhi tasthuḥ
viśvakarmā ced ajaniṣṭa deva ād id gandharvo abhavad dvitīyaḥ
tṛtīyaḥ pitā janitauṣadhīnām apāṃ garbhaṃ vyadadhuḥ purutrā
na taṃ vidātha ya imā jajānānyad yuṣmākam antaraṃ babhūva
nīhāreṇa prāvṛtā jalpyā cāsutṛpa ukthaśāsaś caranti
ud enam uttaraṃ nayāgne ghṛtenāhuta
sam enaṃ varcasā sṛja prajayā ca bahuṃ kṛdhi
indremaṃ prataraṃ naya sajātānām asad vaśī
rāyaspoṣeṇa saṃsṛja devebhyo bhāgadā asat
yasya kurmo gṛhe havis tam agne vardhayā tvam
tasmai devā adhibruvann ayaṃ ca brahmaṇaspatiḥ
āśuḥ śiśāno vṛṣabho na yudhmo ghanāghanaḥ kṣobhanaś carṣaṇīnām
saṃkrandano 'nimiṣa ekavīraḥ śataṃ senā ajayat sākam indraḥ
saṃkrandanenānimiṣeṇa jiṣṇunā yutkāreṇa duścyavanena dhṛṣṇunā
tad indreṇa jayata tat sahadhvaṃ yudho narā iṣuhastena vṛṣṇā
sa iṣuhastaiḥ sa niṣaṅgibhir vaśī saṃsṛṣṭāsu yutsv indro gaṇeṣu
saṃsṛṣṭajit somapā bāhuśardhy ūrdhvadhanvā pratihitābhir astā
bṛhaspate paridīyā rathena rakṣohāmitraṃ apabādhamānaḥ
prabhañjant senāḥ pramṛṇo yudhā jayann asmākam edhy avitā rathānām
abhi gotrāṇi sahasā gāhamāna ādāyo vīraḥ śatamanyur indraḥ
duścyavanaḥ pṛtanāṣāḍ ayodhyo 'smākaṃ senā avatu pra yutsu
balavijñāyaḥ sthaviraḥ pravīraḥ sahasvān vājī sahamāna ugraḥ
abhivīro abhisatvā sahojij jaitram indra ratham ātiṣṭha govit
gotrabhidaṃ govidaṃ vajrabāhuṃ jayantam ajma pramṛṇantam ojasā
imaṃ sajātā anuvīrayadhvam indraṃ sakhāyo anu saṃrabhadhvam
indra eṣāṃ netā bṛhaspatir dakṣiṇā yajñaḥ pura etu somaḥ
devasenānām abhibhañjatīnāṃ jayantīnāṃ maruto yantu madhye
indrasya vṛṣṇo varuṇasya rājña ādityānāṃ marutāṃ śardha ugram
mahāmanasāṃ bhuvanacyavānāṃ ghoṣo devānāṃ jayatām udasthāt
asmākam indraḥ samṛteṣu dhvajeṣv asmākaṃ yā iṣavas tā jayantu
asmākaṃ vīrā uttare bhavantv asmān u devā avatā bhareṣv ā
ud u tvā
pañca diśo daivīr yajñam avantu devīr apāmatiṃ durmatiṃ bādhamānāḥ
rāyaspoṣe yajñapatim ābhajantī rāyaspoṣe adhi yajño asthāt
samiddhe agnā adhi māmahāna ukthapatrā īḍyo gṛbhītaḥ
taptaṃ gharmaṃ parigṛhyāyajantorjā yad yajñam aśamanta devāḥ
daivyāya dhātre deṣṭre devaśrīḥ śrīmanāḥ śatapāt
parigṛhya yajñam āyan
harikeśaḥ sūryaraśmiḥ purastāt savitā jyotir udayaṃ ajasram
tasya pūṣā prasave yāti vidvānt saṃpaśyan viśvā bhuvanāni gopāḥ
devā deveṣv adhvaryanto asthur vītaṃ śamitrā śamitaṃ yajadhyai
turīyo yajño yatra havyam eti tato vākā āśiṣo no juṣantām
indraṃ viśvā avīvṛdhant samudravyacasaṃ giraḥ
rathītamaṃ rathīnāṃ vājānāṃ satpatiṃ patim
vimāna eṣa divo madhya āsta āpapṛvān rodasī antarikṣam
sa viśvācīr abhicaṣṭe ghṛtācīr antarā pūrvam aparaṃ ca ketum
ukṣā samudre aruṇaḥ suparṇaḥ pūrvasya yoniṃ pitur āviveśa
madhye divo nihitaḥ pṛśnir aśmā vicakrame rajasas pāty antau
sumnahūr yajña ā ca vakṣad yakṣad agnir devo devaṃ ā ca vakṣat
devahūr yajña ā ca vakṣad yakṣad agnir devo devaṃ ā ca vakṣat
vājasya mā prasaveneti dve
kramadhvam agninā nākam ukhyaṃ hasteṣu bibhrataḥ
divaḥ pṛṣṭhaṃ svar gatvā miśrā devebhir ādhvam
prācīm anu
agne prehi prathamo devāyatāṃ cakṣur devānām uta martyānām
iyakṣamāṇā bhṛgubhiḥ saha svar yantu yajamānāḥ svasti
pṛthivyā aham ud antarikṣam āruham antarikṣād divam āruham
divo nākasya pṛṣṭhāt svar jyotir agām aham
svar yanto nāpekṣantā ā dyāṃ rohanti rodasī
yajñaṃ ye viśvatodhāraṃ suvidvāṃso vitenire
naktoṣāsā
agne sahasrākṣa
suparṇo 'si garutmān
pṛṣṭhe pṛthivyāḥ sīda
bhāsāntarikṣam āpṛṇa
jyotiṣā divam uttabhāna
tejasā diśā uddṛṃha
ājuhvānaḥ supratīkaḥ purastād agne svaṃ yonim āsīda sādhyā
asmint sadhasthe adhy uttarasmin viśve devā yajamānaś ca sīdata
tāṃ savitur vareṇyasya citrām āhaṃ vṛṇe sumatiṃ viśvajanyām
yām asya kaṇvo aduhat prapīnāṃ sahasradhārāṃ payasā mahīṃ gām
vidhema te parame janmann agne vidhema stomair avare sadhasthe
yasmād yoner udārithā yajā taṃ pra tve samiddhe juhure havīṃṣi
preddho agne dīdihi puro no 'jasrayā sūrmyā yaviṣṭha
tāṃ śaśvantā upayanti vājāḥ
agne tam adya
sapta te agne
citiṃ juhomi manasā yathā devā ihāgaman
vītihotrā ṛtāvṛdhaḥ
samudrasya vo vayunasya patman juhomi viśvakarmaṇe
viśvāhādābhyaṃ haviḥ
śukrajyotiś ca citrajyotiś ca
satyajyotiś ca jyotiṣmāṃś ca
satyaś ca ṛtapāś cātyaṃhāḥ
ṛtajic ca satyajic ca
senajic ca suṣeṇaś ca
antimitraś ca dūre'mitraś ca gaṇaḥ
ṛtaś ca satyaś ca
dhruvaś ca dharuṇaś ca
dhartā ca vidhartā ca vidhārayaḥ
īdṛṅ caitādṛṅ ca
sadṛṅ ca pratisadṛṅ ca
mitaś ca saṃmitaś ca sabharāḥ
īdṛkṣāsa etādṛkṣāsa ū ṣu ṇaḥ
sadṛkṣāsaḥ pratisadṛkṣāsā etana
mitāsaś ca saṃmitāso na ūtaye sabharaso maruto yajñe asmin
indraṃ daivīr viśo maruto 'nuvartmānaḥ
yathendraṃ daivīr viśo maruto 'nuvartmāno 'bhavann evam imaṃ yajamānaṃ daivīś ca viśo mānuṣīś cānuvartmāno bhavantu
vājaś ca me prasavaś ca me
prayatiś ca me prasṛtiś ca me
dhītiś ca me kratuś ca me
svaraś ca me ślokaś ca me
śrāvaś ca me śrutiś ca me
jyotiś ca me svaś ca me
prāṇaś ca me 'pānaś ca me
vyānaś ca me 'suś ca me
cittaṃ ca mā ādhītaṃ ca me
vāk ca me manaś ca me
cakṣuś ca me śrotraṃ ca me
dakṣaś ca me balaṃ ca me
ojaś ca me sahaś ca me
āyuś ca me jarā ca me
ātmā ca me tanūś ca me
śarma ca me varma ca me
aṅgāni ca me 'sthāni ca me
parūṃṣi ca me śarīrāṇi ca me
jyaiṣṭhyaṃ ca mā ādhipatyaṃ ca me
manyuś ca me bhāmaś ca me
amaś ca me 'mbhaś ca me
jemā ca me mahimā ca me
varimā ca me prathimā ca me
varṣmā ca me drāghmā ca me
vṛddhaṃ ca me vṛddhiś ca me
satyaṃ ca me śraddhā ca me
jagac ca me dhanaṃ ca me
vaśaś ca me tviṣiś ca me
krīḍā ca me modaś ca me
sūktaṃ ca me sukṛtaṃ ca me
jātaṃ ca me janiṣyamāṇaṃ ca me
vittaṃ ca me vedyaṃ ca me
bhūtaṃ ca me bhavyaṃ ca me
ṛddhaṃ ca mā ṛddhiś ca me
sugaṃ ca me supathaṃ ca me
kﾱptaṃ ca me kﾱptiś ca me
matiś ca me sumatiś ca me
śaṃ ca me mayaś ca me
priyaṃ ca me 'nukāmaś ca me
kāmaś ca me saumanasaś ca me
bhagaś ca me draviṇaṃ ca me
bhadraṃ ca me śreyaś ca me
vasīyaś ca me yaśaś ca me
ṛtaṃ ca me 'mṛtaṃ ca me
ayakṣmaṃ ca me 'nāmayac ca me
jīvātuś ca me dīrghāyutvaṃ ca me
anamitraṃ ca me 'bhayaṃ ca me
sukhaṃ ca me śayanaṃ ca me
sūṣāś ca me sudinaṃ ca me
yantā ca me dhartā ca me
kṣemaś ca me dhṛtiś ca me
viśvaṃ ca me mahaś ca me
saṃvic ca me jñātraṃ ca me
sūś ca me prasūś ca me
sīraṃ ca me layaś ca me
ūrk ca me sūnṛtā ca me
payaś ca me rasaś ca me
ghṛtaṃ ca me madhu ca me
sagdhiś ca me sapītiś ca me
kṛṣiś ca me vṛṣṭiś ca me
jaitraṃ ca mā audbhetraṃ ca me
rayiś ca me rāyaś ca me
puṣṭaṃ ca me puṣṭiś ca me
vibhu ca me prabhu ca me
pūrṇaṃ ca me pūrṇataraṃ ca me
kuyavaṃ ca me 'kṣitiś ca me
akṣuc ca me 'nnaṃ ca me
vrīhayaś ca me yavāś ca me
māṣāś ca me tilāś ca me
aṇavaś ca me priyaṅgavaś ca me
śyāmākāś ca me nīvārāś ca me
godhūmāś ca me masūrāś ca me
mudgāś ca me kharvāś ca me
parvatāś ca me girayaś ca me
sikatāś ca me vanaspatayaś ca me
aśmā ca me mṛttikā ca me
hiraṇyaṃ ca me 'yaś ca me
sīsaṃ ca me trapu ca me
śyāmaṃ ca me lohitāyasaṃ ca me
agniś ca mā āpaś ca me
oṣadhayaś ca me vīrudhaś ca me
kṛṣṭapacyāś ca me 'kṛṣṭapacyāś ca me
grāmyāś ca me paśava āraṇyāś ca yajñena kalpantām
vittaṃ ca me vittiś ca me
bhūtaṃ ca me bhūtiś ca me
arthaś ca mā ema ca me
ityā ca me gatiś ca me
karma ca me śaktiś ca me
vasu ca me vasatiś ca me
agniś ca mā indraś ca me
somaś ca mā indraś ca me
savitā ca mā indraś ca me
sarasvatī ca mā indraś ca me
pūṣā ca mā indraś ca me
aditiś ca mā indraś ca me
dhātā ca mā indraś ca me
tvaṣṭā ca mā indraś ca me
mitraś ca mā indraś ca me
varuṇaś ca mā indraś ca me
viṣṇuś ca mā indraś ca me
bṛhaspatiś ca mā indraś ca me
vasavaś ca mā indraś ca me
rudrāś ca mā indraś ca me
ādityāś ca mā indraś ca me
marutaś ca mā indraś ca me
pṛthivī ca mā indraś ca me
antarikṣaṃ ca mā indraś ca me
dyauś ca mā indraś ca me
nakṣatrāṇi ca mā indraś ca me
samā ca mā indraś ca me
kṛṣiś ca mā indraś ca me
vṛṣṭiś ca mā indraś ca me
diśaś ca mā indraś ca me
viśve ca me devā indraś ca me
aṃśuś ca me raśmiś ca me
adhipatiś ca me 'dābhyaś ca me
upāṃśuś ca me 'ntaryāmaś ca me
aindravāyavaś ca me maitrāvaruṇaś ca me
āśvinaś ca me pratiprasthānaś ca me
śukraś ca me manthī ca me
āgrāyaṇaś ca me vaiśvadevaś ca me
aindrāgnaś ca me kṣullakavaiśvadevaś ca me
dhruvaś ca me vaiśvānaraś ca me
marutvatīyāś ca me niṣkevalyaś ca me
sāvitraś ca me sārasvataś ca me
pātnīvataś ca me hāriyojanaś ca me
srucaś ca me camasāś ca me
vāyavyāni ca me droṇakalaśaś ca me
adhiṣavaṇe ca me grāvāṇaś ca me
pūtabhṛc ca me 'pūtabhṛc ca me
barhiś ca me vediś ca me
avabhṛthaś ca me svagākāraś ca me
agniś ca gharmaś ca
arkaś ca sūryaś ca
prāṇaś cāśvamedhaś ca
aditiś ca pṛthivī ca
ditiś ca dyauś ca
śakvarīr aṅgulayo diśaś ca me yajñena kalpantām
ṛtuś ca vrataṃ ca
saṃvatsaraś ca tapaś ca
ahorātre ūrvaṣṭīve bṛhadrathantare ca me yajñena kalpetām
ekā ca tisraś cā trayastriṃśataḥ
catasraś cāṣṭau cāṣṭācatvāriṃśataḥ
tryaviś ca tryavī ca
dityavāṭ ca dityauhī ca
pañcāviś ca pañcāvī ca
trivatsaś ca trivatsā ca
turyavāṭ ca turyauhī ca
paṣṭhavāṭ ca paṣṭhauhī ca
ukṣā ca vaśā ca
ṛṣabhaś ca vehac ca
dhenuś cānaḍvāṃś ca
stomaś ca yajuś ca
ṛk ca sāma ca
dīkṣā ca tapaś ca
bṛhac ca rathantaraṃ ca
oṣadhayo vanaspatayo diśaś ca me yajñena kalpantām
annāya tvā
vājāya tvā
vājajityāyai tvā
iṣe tvā
ūrje tvā
rayyai tvā
poṣāya tvā
viśve no adya maruto viśva ūtī viśve bhavantv agnayaḥ samiddhāḥ
viśve no devā avasāgamann iha viśvam astu draviṇaṃ vājo asme
vājo me sapta pradiśaś catasro vā parāvataḥ
vājo mā viśvair devair dhanasātā ihāvatu
vājaḥ purastād uta madhyato no vājo devān ṛtubhiḥ kalpayāti
vājasya hi prasave nannamīti viśvā āśā vājapatir bhaveyam
vājo me adya prasuvāti dānaṃ vājo devān haviṣā vardhayāti
vājo hi mā sarvavīraṃ cakāra sarvā āśā vājapatir jayeyam
saṃ mā sṛjāmi payasā pṛthivyāḥ saṃ mā sṛjāmy adbhir oṣadhībhiḥ
so 'haṃ vājaṃ saneyam agne
payaḥ pṛthivyāṃ payā oṣadhīṣu payo divy antarikṣe payo dhāḥ
payasvatīḥ pradiśaḥ santu mahyam
ṛtāṣāḍ ṛtadhāmāgnir gandharvaḥ
tasyauṣadhayo 'psaraso mudā nāma
sa na idaṃ brahma kṣatraṃ pātu
tā na idaṃ brahma kṣatraṃ pāntu
tasmai svāhā vaṭ
tābhyaḥ svāhā vaṭ
saṃhito viśvasāmā sūryo gandharvaḥ
tasya marīcayo 'psarasa āyuvo nāma
suṣumṇaḥ sūryaraśmiś candramā gandharvaḥ
tasya nakṣatrāṇy apsaraso bekurayo nāma
iṣiro viśvavyacā vāto gandharvaḥ
tasyāpo 'psarasā ūrjo nāma
bhujī suparṇo yajño gandharvaḥ
tasya dakṣiṇā apsarasā eṣṭayo nāma
bṛhaspatir viśvakarmendro gandharvaḥ
tasya maruto 'psarasā ojo nāma
prajāpatiḥ parameṣṭhī mano gandharvaḥ
tasya ṛksāmāṇy apsarasaḥ stavā nāma
amṛḍayo dūrehetir mṛtyur gandharvaḥ
tasya prajā apsaraso bhīravo nāma
sa no bhuvanasya pate yasya ta upari gṛhā virāṭpate 'smai brahmaṇe 'smai kṣatrāya mahi śarma yaccha
yasya te viśvā āśā apsarasaḥ plīyā nāma sa na idaṃ brahma kṣatraṃ pātu
tā na idaṃ brahma kṣatraṃ pāntu
tasmai svāhā vaṭ
tābhyaḥ svāhā vaṭ
samudro 'si nabhasvān ārdradānuḥ
śaṃbhūr mayobhūr abhi mā vāhi svāhā
avasyur asi duvasvān
śaṃbhūr mayobhūr abhi mā vāhi svāhā
māruto 'si marutāṃ gaṇaḥ
śaṃbhūr mayobhūr abhi mā vāhi svāhā
sajūr abdā āyavabhiḥ
sajūr uṣā āruṇībhiḥ
sajoṣā aśvinā daṃsobhiḥ
sajūḥ sūrā etaśena
sajūr vaiśvānara iḍayā ghṛtena svāhā
agniṃ yunajmi śavasā ghṛtena divyaṃ suparṇaṃ vayasaṃ bṛhantam
tena vayaṃ patema bradhnasya viṣṭapaṃ svo ruhāṇā adhi nāka uttame
imau te pakṣā ajarau patatriṇau yābhyāṃ rakṣāṃsy apahaṃsy agne
tābhyāṃ vayaṃ patema sukṛtām u lokaṃ yatrā ṛṣayo jagmuḥ prathamā ye purāṇāḥ
indur dakṣaḥ śyena ṛtāvā hiraṇyapakṣaḥ śakuno bhuraṇyuḥ
mahānt sadhasthe dhruva ā niṣattaḥ
namas te astu
mā mā hiṃsīḥ
divo mūrdhāsi nābhiḥ pṛthivyā ūrg apām oṣadhīnām
viśvāyuḥ śarma saprathā namas pathe viśvasya mūrdhann adhitiṣṭhasi śritaḥ
samudre te hṛdayam antar āyur apo dattodadhiṃ bhinta
divaḥ parjanyād antarikṣāt pṛthivyās tato no vṛṣṭyāvata
vi te muñcāmi raśanāṃ vi raśmīn vi yoktrāṇi paricartanāni
dhattād asmabhyaṃ draviṇeha bhadraṃ pra mā brūtād bhāgadāṃ devatāsu
iṣṭo yajño bhṛgubhir draviṇodā yatibhir āśīrdā vasubhiḥ
iṣṭo agnir āhutaḥ pipartu na iṣṭaṃ haviḥ
svagedaṃ devebhyo namaḥ
yenā ṛṣayas tapasā satram āsatendhānā agniṃ svar ābharantaḥ
yam āhur manavaḥ stīrṇabarhiṣaṃ tasminn ahaṃ nidadhe nāke agnim
taṃ patnībhir anugacchema devāḥ putrair bhrātṛbhir uta vā hiraṇyaiḥ
nākaṃ gṛbhṇānāḥ sukṛtasya loke tṛtīye pṛṣṭhe adhi rocane divaḥ
ā vāco madhyam aruhad bhuraṇyur ayam agniḥ satpatiś cekitānaḥ
pṛṣṭhe pṛthivyā nihito davidyutad adhaspadaṃ kṛṇutāṃ ye pṛtanyavaḥ
ayam agnir vīratamo vayodhāḥ sahasrīyo jyotatām aprayucchan
vibhrājamānaḥ salilasya madhyā upa prayāhi divyāni dhāman
agne cyavasva sam anu prayāhy āviṣ patho devayānān kṛṇuṣva
idamidaṃ sukṛtam ārabhasva yatrā ṛṣayo jagmuḥ prathamā ye purāṇāḥ
saṃpracyavadhvam upa saṃ prayātāviṣ patho devayānān kṛṇudhvam
ebhiḥ sukṛtair anugacchema devā yatra naḥ pūrve pitaraḥ paretāḥ
udbudhyasvāgne pratijāgṛhy enam iṣṭāpūrte saṃsṛjethām ayaṃ ca
punaḥ kṛṇvantaḥ pitaro yuvāno 'nvātāṃsus tava tantum etam
yena vahasi sahasraṃ yenāgne sarvavedasam
tenemaṃ yajñaṃ no vaha svar deveṣu gantave
ayaṃ te
samās tvāgnā ṛtavo vardhayantu saṃvatsarā ṛṣayo yāni satyā
saṃ divyena dīdihi rocanena viśvā ābhāhi pradiśaś catasraḥ
saṃ cedhyasvāgne pra ca bodhayainam uc ca tiṣṭha mahate saubhagāya
mā ca riṣad upasattā te agne brahmāṇas te yaśasaḥ santu mānye
tvām agne vṛṇate brāhmaṇā ime śivo agne saṃvaraṇe bhavā naḥ
sapatnahāgne abhimātijid bhava sve gaye jāgṛhy aprayucchan
ihaivāgne adhidhārayā rayiṃ mā tvā nikran pūrvacittau nikāriṇaḥ
kṣatram agne suyamam astu tubhyam upasattā vardhatāṃ te aniṣṭṛtaḥ
kṣatreṇāgne svena saṃrabhasva mitreṇāgne mitradheye yatasva
sajātānāṃ madhyameṣṭheyāya rājñām agne vihavyo dīdihīha
ati niho ati sṛdho aty acittim ati nirṛtim adya
viśvā hy agne duritā tara tvam athāsmabhyaṃ sahavīraṃ rayiṃ dāḥ
anādhṛṣyo jātavedā aniṣṭṛto virāḍ agne kṣatrabhṛd dīdihīha
vy amīvāḥ pramuñcan mānuṣāṇāṃ śivebhir adya paripāhi no vṛdhe
bṛhaspate savitar bodhayainaṃ saṃśitaṃ cit saṃtaraṃ saṃśiśādhi
vardhayainaṃ mahate saubhagāya viśve cainam anumadantu devāḥ
amutrabhūyād adha yad yamasya bṛhaspate abhiśaster amuñcaḥ
pratyūhatām aśvinā mṛtyum asmād devānām agne bhiṣajā śacībhiḥ
ud vayaṃ tamasas pari jyotiḥ paśyantā uttaram
devaṃ devatrā sūryam aganma jyotir uttamam
ūrdhvā asya samidho bhavanty ūrdhvā śukrā śocīṃṣy agneḥ
dyumattamā supratīkasya sūnoḥ
tanūnapād asuro viśvavedā devo devebhyo devayānān
patho anaktu madhvā ghṛtena
madhvā yajñaṃ nakṣati prīṇānaḥ
narāśaṃso agniḥ sukṛd devaḥ savitā viśvavāraḥ
acchāyam eti śavasā ghṛtena
īḍāno vahnir namasāgniṃ sruco adhvareṣu prayatsu
sa yakṣad asya mahimānam agneḥ
sa īṃ mandrā suprayasā starīman
barhiṣo mitramahāḥ
vasuś cetiṣṭho vasudhātamaś ca
dvāro devīr anv asya viśvā vratā dadante agneḥ
uruvyacaso dhāmnā patyamānāḥ
te asya yoṣaṇe divye na yonā uṣāsānaktā
imaṃ yajñam avatām adhvaraṃ naḥ
daivyā hotārā ūrdhvam imam adhvaraṃ no 'gner jihvābhigṛṇītam
kṛṇutaṃ naḥ sviṣṭam
tisro devīr barhir edaṃ syonam iḍā sarasvatī mahī
bhāratī gṛṇānā
tan nas turīpam adbhutaṃ purukṣu tvaṣṭaḥ suvīryam
rāyaspoṣaṃ viṣya nābhim asme
vanaspate 'vasṛjā rarāṇas tmanā devebhyaḥ
agnir havyaṃ śamitā sūdayāti
agne svāhā kṛṇuhi jātavedā indrāya devebhyaḥ
viśve devā havir idaṃ juṣantām
sam anyā yanty upayanty anyāḥ samānam ūrvaṃ nadyaḥ pṛṇanti
tam u śuciṃ śucayo dīdivāṃsam apāṃ napātaṃ paritasthur āpaḥ
hiraṇyavarṇaḥ sa hiraṇyasaṃdṛg apāṃ napāt sed u hiraṇyavarṇaḥ
hiraṇyayāt pari yoner niṣadya hiraṇyadā dadaty annam asmai
hiraṇyavarṇāḥ śucayaḥ pāvakā yāsu jātaḥ kaśyapo yāsv indraḥ
agniṃ yā garbhaṃ dadhire virūpās tā nā āpaḥ śaṃ syonā bhavantu
yāsāṃ rājā varuṇo yāti madhye satyānṛte avapaśyan janānām
madhuścutaḥ śucayo yāḥ pāvakās tā nā āpaḥ śaṃ syonā bhavantu
yāsāṃ devā divi kṛṇvanti bhakṣaṃ yā antarikṣe bahudhā bhavanti
yāḥ pṛthivīṃ payasondanti śukrās tā nā āpaḥ śaṃ syonā bhavantu
śivena mā cakṣuṣā paśyatāpaḥ śivayā tanvopaspṛśata tvacaṃ me
sarvaṃ agnīṃr apsuṣado huve mayi varco balam ojo nidhatta
yad adaḥ saṃprayatīr ahā anadatā hate
tasmād ā nadyo nāma stha tā vo nāmāni sindhavaḥ
saṃpracyutā varuṇena yañ śībhaṃ samavalgata
tad āpnod indro vo yatīs tasmād āpo anuṣṭhana
apakāmaṃ syandamānā avīvarata vo hi kam
indro vaḥ śaktibhir devīs tasmād vār nāma vo hitam
eko vo devo apyatiṣṭhat syandamānā yathāvaśam
udāniṣur mahīr iti tasmād udakam ucyate
ād it paśyāmy uta vā śṛṇomy ā mā ghoṣo gacchati vār nv āsām
tīvro raso madhupṛcām araṃgama ā mā prāṇena saha varcasāgan
āpo devīr ghṛtaminvā ū āpo agnīṣomau bibhraty āpā it tāḥ
manye bhejāno amṛtasya tarhi hiraṇyavarṇā atṛpaṃ yadā vaḥ
āpo hi ṣṭheti tisraḥ
divi śrayasva
antarikṣe yatasva
pṛthivyā saṃbhava
bhrājaṃ gaccha
tapo yonir asi
viśvābhis tvā dhībhir acchidrām upadadhāmi
ṛtaṃ yoniḥ
satyaṃ yoniḥ
brahma yoniḥ
kṣatraṃ yoniḥ
pṛthivī yoniḥ
antarikṣaṃ yoniḥ
dyaur yoniḥ
diśo yoniḥ
prāṇād apānaṃ saṃtanu
apānād vyānaṃ saṃtanu
vyānāc cakṣuḥ saṃtanu
cakṣuṣaḥ śrotraṃ saṃtanu
śrotrāt pṛthivīṃ saṃtanu
pṛthivyā antarikṣaṃ saṃtanu
antarikṣād divaṃ saṃtanu
divo diśaḥ saṃtanu
digbhyaḥ svargaṃ lokam anusaṃtanu
ṛcā tvā chandasā sādayāmi
vaṣaṭkāreṇa tvā chandasā sādayāmi
hiṃkāreṇa tvā chandasā sādayāmi
prastāvena tvā chandasā sādayāmi
udgīthena tvā chandasā sādayāmi
pratihāreṇa tvā chandasā sādayāmi
stutena tvā chandasā sādayāmi
nidhanena tvā chandasā sādayāmi
dūtaṃ vo viśvavedasaṃ havyavāham amartyam
yajiṣṭham ṛñjase girā
aganma mahā namasā yaviṣṭhaṃ yo dīdāya samiddhaḥ sve duroṇe
citrabhānuṃ rodasī antar urvī svāhutaṃ viśvataḥ pratyañcam
ayam iha
dadhanve vā yad īm anu vocad brahmāṇi ver u tat
pari viśvāni kāvyā nemiś cakram ivābhuvat
obhe suścandra viśpate darvī śrīṇīṣa āsani
uto nā ut pupūryā uktheṣu śavasas pate
iṣaṃ stotṛbhyā ābhara
indro dadhīco asthabhir vṛtrāṇy apratiṣkutaḥ
jaghāna navatīr nava
atrāha gor amanvata nāma tvaṣṭur apīcyam
itthā candramaso gṛhe
icchann aśvasya yañ śiraḥ parvateṣv apaśritam
avindañ śaryaṇāvati
indram id gāthino bṛhad indram arkebhir arkiṇaḥ
indraṃ vāṇīr anūṣata
indro dīrghāya cakṣasā ā sūryaṃ rohayad divi
vi gobhir adrim airayat
indrā id dharyoḥ sacā saṃmiślā ā vacoyujā
indro vajrī hiraṇyayaḥ
indra vājeṣu no 'va sahasrapradhaneṣu ca
ugra ugrābhir ūtibhiḥ
tam indraṃ vājayāmasi mahe vṛtrāya hantave
sa vṛṣā vṛṣabho bhuvat
indraḥ sa dāmane kṛta ojiṣṭhaḥ sa bale hitaḥ
dyumnī ślokī sa somyaḥ
girā vajro na saṃbhṛtaḥ sabalo anapacyutaḥ
vavakṣa ugro astṛtaḥ
ayam agniḥ sahasriṇaḥ
agnir mūrdhā
tvām agne puṣkarād adhi
abodhy agniḥ samidhā janānāṃ prati dhenum ivāyatīm uṣāsam
yahvā iva pra vayām ujjihānāḥ pra bhānavaḥ sisrate nākam accha
avocāma kavaye medhyāya vaco vandāru vṛṣabhāya vṛṣṇe
gaviṣṭhiro namasā stomam agnau divīva rukmam uruvyañcam aśret
abodhi hotā yajathāya devān ūrdhvo agniḥ sumanāḥ prātar asthāt
samiddhasya ruśad adarśi pājo mahān devas tamaso niramoci
janasya gopā ajaniṣṭa jāgṛvir agniḥ sudakṣaḥ suvitāya navyase
ghṛtapratīko bṛhatā divispṛśā dyumad vibhāti bharatebhyaḥ śuciḥ
tvām agne aṅgiraso guhā hitam anvavindañ śiśriyāṇaṃ vane vane
sa jāyase mathyamānaḥ saho mahat tvām āhuḥ sahasas putram aṅgiraḥ
tubhyedam agne madhumattamaṃ vacas tubhyaṃ manīṣā iyam astu śaṃ hṛde
tvāṃ giraḥ sindhum ivāvanīr mahīr āpṛṇanti śavasā vardhayanti ca
saṃ sam id yuvase vṛṣann agne viśvāny arya ā
iḍas pade samidhyase sa no vasūny ābhara
agniṃ vaḥ pūrvyaṃ girā devam īḍe vasūnām
saparyavaḥ purupriyaṃ mitraṃ na kṣetrasādhasam
tvāṃ citraśravastama havante vikṣu jantavaḥ
śociṣkeśaṃ purupriyāgne havyāya voḍhave
ā te agna idhīmahi dyumantaṃ devājaram
yaddha syā te panīyasī samid dīdayati dyavi
iṣaṃ stotṛbhyā ābhara
agniṃ taṃ manye yo vasur astaṃ yaṃ yanti dhenavaḥ
astam arvanta āśavo 'staṃ nityāso vājinaḥ
iṣaṃ stotṛbhyā ābhara
so agnir yo vasur gṛṇe saṃ yam āyanti dhenavaḥ
sam arvanto raghudruvaḥ saṃ sujātāsaḥ sūrayaḥ
iṣaṃ stotṛbhyā ābhara
enā vo agniṃ namasorjo napātam āhuve
priyaṃ cetiṣṭham aratiṃ svadhvaraṃ viśvasya dūtam amṛtam
tvam agne gṛhapatis tvaṃ hotā no adhvare
tvaṃ potā viśvavāra pracetā yakṣi veṣi ca vāryam
devo vo draviṇodāḥ pūrṇāṃ vivaṣṭy āsicam
ud vā siñcadhvam upa vā pṛṇadhvam ād id vo deva ohate
agne vājasya gomatā īśānaḥ sahaso yaho
asme dhehi jātavedo mahi śravaḥ
sa idhāno vasuḥ kavir agnir īḍenyo girā
revad asmabhyaṃ purvaṇīka dīdihi
kṣapo rājann uta tmanāgne vastor utoṣasaḥ
sa tigmajambha rakṣaso daha prati
agne tam adyāśvaṃ na stomaiḥ kratuṃ na bhadraṃ hṛdispṛśam
ṛdhyāmā tā ohaiḥ
adhā hy agne krator bhadrasya
dakṣasya sādhoḥ
rathīr ṛtasya bṛhato babhūtha
ābhiṣ ṭe adya gīrbhir gṛṇantaḥ
agne dāśema
pra te divo na stanayanti śuṣmaiḥ
agniṃ hotāraṃ manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam
ya ūrdhvayā svadhvaraḥ
devācyā kṛpā
ghṛtasya vibhrāṣṭim anu śukraśociṣaḥ
ājuhvānasya sarpiṣaḥ
haṃsaḥ śuciṣat
abhi tyaṃ devaṃ savitāram
agne tvaṃ no antamaḥ
adhā hy agne
evā hy agne
āyāhi suṣumā hi tā indra somaṃ pibā imam
edaṃ barhiḥ sado mama
ā tvā brahmayujā harī vahatām indra keśinā
upa brahmāṇi naḥ śṛṇu
brahmāṇas tvā vayaṃ yujā somapām indra sominaḥ
sutāvanto havāmahe
abhi tvā śūra nonumo 'dugdhā iva dhenavaḥ
īśānam asya jagataḥ svardṛśam īśānam indra tasthuṣaḥ
na tvāvaṃ anyo divyo na pārthivo na jāto na janiṣyate
aśvāyanto maghavann indra vājino gavyantas tvā havāmahe
tvām iddhi havāmahe sātā vājasya kāravaḥ
tvāṃ vṛtreṣv indra satpatiṃ naras tvāṃ kāṣṭhāsv arvataḥ
sa tvaṃ naś citra vajrahasta dhṛṣṇuyā mahaḥ stavāno adrivaḥ
gām aśvaṃ rathyam indra saṃkira satrā vājaṃ na jigyuṣe
kayā naś citra ābhuvad ūtī sadāvṛdhaḥ sakhā
kayā śaciṣṭhayā vṛtā
kas tvā satyo madānāṃ maṃhiṣṭho matsad andhasaḥ
dṛḍhā cid āruje vasu
abhī ṣu ṇaḥ sakhīnām avitā jaritṝṇām
śataṃ bhavāsy ūtibhiḥ
yajñāyajñā vo agnaye girāgirā ca dakṣase
prapra vayam amṛtaṃ jātavedasaṃ priyaṃ mitraṃ na śaṃsiṣam
ūrjo napātaṃ sa hināyam asmayur dāśema havyadātaye
bhuvad vājeṣv avitā bhuvad vṛdha uta trātā tanūnām
ṛtūnāṃ patnī prathameyam āgād ahnāṃ netrī janitry uta prajānām
ekā satī bahudhoṣo vyucchājīrṇā tvaṃ jaraya sarvam anyat
ko virājo mithunatvaṃ praveda ṛtūn ko asyāḥ ka u veda rūpam
dohān ko veda katidhā vidugdhāḥ kati dhāmāni kati ye vivāsāḥ
iyam eva sā yā prathamā vyaucchat sāpsv antaś carati praviṣṭā
vadhūr mimāya navagaj janitrī traya enāṃ mahimānaḥ sacante
chandasvatī uṣasau pepiśāne samānaṃ yonim anusaṃcarete
sūryapatnī vicarataḥ prajānatī ketumatī ajare bhūriretasau
ṛtasya panthām anu tisra āgus trayo gharmāso anu retasāguḥ
prajām ekā jinvaty ūrjam ekā kṣatram ekā rakṣati devayūnām
catuṣṭomam adadhād yā turīyā yajñasya pakṣā ṛṣayo bhavantī
gāyatrīṃ triṣṭubhaṃ jagatīṃ virājam arkaṃ yuñjānāḥ svar ābharann idam
pañcabhir dhātā vidadhā idaṃ tāsāṃ svar ajanan pañca pañca
tāsām u yanti prayaveṇa pañca nānā rūpāṇi kratavo vasānāḥ
ṛtasya dhāman prathamā vyūṣuṣy apām ekā mahimānaṃ bibharti
sūryasyaikā carati niṣkṛtāni gharmasyaikā savitaikāṃ niyacchate
idaṃ śreyo manyamāno vā āgām ahaṃ vo asmi sakhyāya śevaḥ
samānajanmā kratur asty ekaḥ sarvaḥ sarvā vicaratu prajānan
bhūyāsma te sumatau viśvavedā āṣṭhāḥ pratiṣṭhām avido hi gādham
satyaṃ vadantīr mahimānam āpānyā vo anyām ati mā prayukta
ruśadvidhānā samanā purastāt prajānatī yāmam uṣā ayāsīt
brahmadviṣas tamasā devaśatrūn abhivahantī viśvavārā vyavāṭ
pañca vyuṣṭīr anu pañca dohā gāṃ pañcanāmnīm ṛtavo 'nu pañca
pañca diśaḥ pañcadaśena kﾱptāḥ samānamūrdhnīr abhi lokam ekam
triṃśat svasārā upayanti niṣkṛtaṃ samānaṃ ketuṃ pratimuñcamānāḥ
ṛtūṃs tanvate kavayaḥ prajānatīr madhye chandasaḥ pariyanti bhāsvatīḥ
jyotiṣmatīḥ pratimuñcate nabho devī rātrī sūryasya vratāni
vipaśyanti paśavo jāyamānā nānārūpā mātur asyā upasthe
prathamā ha vyuvāsa sā dhenur abhavad yame
sā naḥ payasvatī duhā uttarāmuttarāṃ samām
pṛṣṭo divi pṛṣṭo agniḥ pṛthivyāṃ pṛṣṭo viśvā oṣadhīr āviveśa
vaiśvānaraḥ sahasā pṛṣṭo agniḥ sa no divā sa riṣas pātu naktam
tvaṃ yaviṣṭha dāśuṣo nṝṃṣ pāhi śṛṇudhī giraḥ
rakṣā tokam uta tmanā
agne dhāmāni tava jātavedo deva svadhāvo 'mṛtasya nāma
yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho
yavā ayavā ūmā evā abdaḥ sagaraḥ sumekaḥ
agne kahya
agne kiṃśila
agne dudhra
agne vanya
agne kakṣya
yā tā iṣur yuvā nāma tayā vidhema
tasyai te namaḥ
tasyās tā upa patsuto jīvā bhūyāsma
te yaṃ dviṣmo yaś ca no dveṣṭi tam asyā jambhe dadhmaḥ
yo apsv antar agnir yo vṛtre yaḥ puruṣe yo aśmani
ya āviveśauṣadhīr yo vanaspatīṃs tebhyo agnibhyo hutam astv etat
yaḥ some antar yo goṣv antar vayāṃsi ya āviveśa yo mṛgeṣu
ya āviveśa dvipado yaś catuṣpadas tebhyo agnibhyo hutam astv etat
yenendrasya rathaṃ saṃbabhūvur yo vaiśvānara uta viśvadāvyaḥ
dhīro yaḥ śakraḥ paribhūr adābhyas tebhyo agnibhyo hutam astv etat
viśvādam agniṃ yam u kāmam āhur yaṃ dātāraṃ pratigrahītāram āhuḥ
yaṃ johavīmi pṛtanāsu sāsahiṃ tebhyo agnibhyo hutam astv etat
ukṣānnāya vaśānnāya somapṛṣṭhāya vedhase
stomair vidhemāgnaye
vaiśvānarajyeṣṭhebhyas tebhyo agnibhyo hutam astv etat
mā chandaḥ
tat pṛthivī
agnir devatā
tena chandasā tena brahmaṇā tayā devatayāṅgirasvad dhruvā sīda
pramā chandaḥ
tad antarikṣam
vāyur devatā
pratimā chandaḥ
tad dyauḥ
sūryo devatā
asrīvīś chandaḥ
tad diśaḥ
somo devatā
gāyatrī chandaḥ
tad ajā
bṛhaspatir devatā
triṣṭup chandaḥ
taddhiraṇyam
indro devatā
jagatī chandaḥ
tad gauḥ
prajāpatir devatā
anuṣṭup chandaḥ
tad āyuḥ
mitro devatā
uṣṇik chandaḥ
tac cakṣuḥ
pūṣā devatā
virāṭ chandaḥ
tad aśvaḥ
varuṇo devatā
bṛhatī chandaḥ
tat kṛṣiḥ
parjanyo devatā
paṅktiś chandaḥ
tat puruṣaḥ
parameṣṭhī devatā
tena chandasā tena brahmaṇā tayā devatayāṅgirasvad dhruvā sīda
pṛthivy asi janmanā vaśā
sāgniṃ garbham adhatthāḥ
sā mayā saṃbhava
antarikṣam asi janmanā vaśā
sā vāyuṃ garbham adhatthāḥ
sā mayā saṃbhava
dyaur asi janmanā vaśā
sādityaṃ garbham adhatthāḥ
sā mayā saṃbhava
nakṣatrāṇyasi janmanā vaśā
sā candramasaṃ garbham adhatthāḥ
sā mayā saṃbhava
ṛg asi janmanā vaśā
sā sāma garbham adhatthāḥ
sā mayā saṃbhava
viḍ asi janmanā vaśā
sā rājānaṃ garbham adhatthāḥ
sā mayā saṃbhava
vāg asi janmanā vaśā
sā prāṇaṃ garbham adhatthāḥ
sā mayā saṃbhava
āpo 'si janmanā vaśā
sā yajñaṃ garbham adhatthāḥ
sā mayā saṃbhava
yā devy asīṣṭake kumāry upaśīvarī sā mopaśeṣva jāyeva sadam it patim
yā devy asīṣṭake prapharvy upaśīvarī sā mopaśeṣva jāyeva sadam it patim
yā devy asīṣṭake yuvatir upaśīvarī sā mopaśeṣva jāyeva sadam it patim
yā devy asīṣṭaka āyurdāḥ prāṇadā apānadā vyānadāś cakṣurdāḥ śrotradāḥ pṛthivyām antarikṣe divaḥ pṛṣṭha upaśīvarī sā mopaśeṣva jāyeva sadam it patim
yā devīḥ stheṣṭakāḥ suśevā upaśīvarīs tā mopaśedhvaṃ jāyā iva sadam it patim
savayase tvā
abhivayase tvā
ūrdhvavayase tvā
bṛhadvayase tvā
sahīyase tvā
sahamānāya tvā
sāsahaye tvā
sahasvate tvā
abhīṣāhe tvā
abhibhve tvā
abhimātiṣāhe tvā
abhimātighne tvā
bhūyaskṛd asi
varivaskṛd asi
prācy asi
ūrdhvāsi
antarikṣam asi
ojodāṃ tvaujasi sādayāmi
payodāṃ tvā payasi sādayāmi
tejodāṃ tvā tejasi sādayāmi
yaśodāṃ tvā yaśasi sādayāmi
varcodāṃ tvā varcasi sādayāmi
pṛthivyās tvā draviṇe sādayāmi
antarikṣasya tvā draviṇe sādayāmi
divas tvā draviṇe sādayāmi
diśāṃ tvā draviṇe sādayāmi
draviṇodāṃ tvā draviṇe sādayāmi
apsuṣad asi
gṛdhrasad asi
śyenasad asi
suparṇasad asi
nākasad asi
jyotiṣmatīṃ tvā sādayāmi
jyotiṣkṛtaṃ tvā sādayāmi
jyotirvidaṃ tvā sādayāmi
ūrdhvajyotiṣaṃ tvā sādayāmi
bṛhajjyotiṣaṃ tvā sādayāmi
viśvajyotiṣaṃ tvā sādayāmi
ajasrāṃ tvā sādayāmi
bhāsvatīṃ tvā sādayāmi
dīpyamānāṃ tvā sādayāmi
rocamānāṃ tvā sādayāmi
jvalantīṃ tvā sādayāmi
malmalābhavantīṃ tvā sādayāmi
jāgratīṃ tvā sādayāmi
bodhayantīṃ tvā sādayāmi
kṛttikā nakṣatram
agnir devatā
agne rucaḥ stha
prajāpateḥ somasya dhātuḥ
ṛce tvā
ruce tvā
bhāse tvā
jyotiṣe tvā
tena chandasā tena brahmaṇā tayā devatayāṅgirasvad dhruvā sīda
rohiṇī nakṣatram
prajāpatir devatā
invagā nakṣatram
maruto devatā
bāhur nakṣatram
rudro devatā
punarvasur nakṣatram
aditir devatā
tiṣyo nakṣatram
bṛhaspatir devatā
āśleṣā nakṣatram
sarpā devatā
maghā nakṣatram
pitaro devatā
phalgunīr nakṣatram
bhago devatā
phalgunīr nakṣatram
aryamā devatā
hasto nakṣatram
savitā devatā
citrā nakṣatram
tvaṣṭā devatā
niṣṭyaṃ nakṣatram
vāyur devatā
viśākhaṃ nakṣatram
indrāgnī devatā
anūrādhā nakṣatram
mitro devatā
jyeṣṭhā nakṣatram
varuṇo devatā
mūlaṃ nakṣatram
nirṛtir devatā
aṣāḍhā nakṣatram
āpo devatā
aṣāḍhā nakṣatram
viśve devā devatā
abhijin nakṣatram
brahmā devatā
śroṇā nakṣatram
viṣṇur devatā
śraviṣṭhā nakṣatram
vasavo devatā
indro devatā
proṣṭhapadā nakṣatram
ahir budhnyo devatā
proṣṭhapadā nakṣatram
aja ekapād devatā
revatī nakṣatram
pūṣā devatā
aśvayujau nakṣatram
aśvinau devatā
bharaṇīr nakṣatram
yamo devatā
brāhmaṇo nakṣatram
somo devatā
agne rucaḥ stha
prajāpateḥ somasya dhātuḥ
ṛce tvā
ruce tvā
bhāse tvā
jyotiṣe tvā
tena chandasā tena brahmaṇā tayā devatayāṅgirasvad dhruvā sīda
samīcī nāmāsi
prācī dik
tasyās te 'gnir adhipatiḥ
asito rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
ojasyā nāmāsi
dakṣiṇā dik
tasyās tā indro 'dhipatiḥ
tiraścīnarājī rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
prācī nāmāsi
pratīcī dik
tasyās te somo 'dhipatiḥ
svajo rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
suṣadā nāmāsi
udīcī dik
tasyās te varuṇo 'dhipatiḥ
sṛdāgū rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
avasthā nāmāsi
avācī dik
tasyās te viṣṇur adhipatiḥ
kalmāṣagrīvo rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
adhipatnī nāmāsi
ūrdhvā dik
tasyās te bṛhaspatir adhipatiḥ
citro rakṣitā
yaś ca te 'dhipatir yaś ca rakṣitā tābhyāṃ namo astu
tau no mṛḍatām
te yaṃ dviṣmo yaś ca no dveṣṭi tam enayor jambhe dadhmaḥ
svayaṃ kṛṇvānaḥ sugam aprayāvaṃ tigmaśṛṅgo vṛṣabhaḥ śośucānaḥ
pratnaṃ sadhastham anupaśyamānā ā tantum agnir divyaṃ tatāna
tvaṃ tantur uta setur agne tvaṃ panthā bhavasi devayānaḥ
tvayāgne pṛṣṭhaṃ vayam āruhema yatra devaiḥ sadhamādaṃ madema
atisargaṃ dadato mānavāyordhvaṃ panthām anupaśyamānāḥ
ajuṣanta maruto yajñam etaṃ vṛṣṭidyāvānam amṛtaṃ svarvidam
āvartamāno bhuvanasya madhye prajāḥ kṛṇvan janayan virūpāḥ
saṃvatsaraḥ parameṣṭhī dhṛtavrato yajñaṃ naḥ pātu rajasaḥ parasmāt
prajāṃ dadātu parivatsaro no dhātā dadhātu sumanasyamānaḥ
bahvīḥ sākaṃ bahudhā viśvarūpā ekavratā mām abhisaṃviśantu
hiraṇyagarbhaḥ samavartatāgre bhūtasya jātaḥ patir eka āsīt
sa dādhāra pṛthivīṃ dyām utemāṃ kasmai devāya haviṣā vidhema
yaḥ prāṇato nimiṣataś ca rājā patir viśvasya jagato babhūva
īśe yo asya dvipadaś catuṣpadaḥ kasmai devāya haviṣā vidhema
ya ojodā baladā yasya viśva upāsate praśiṣaṃ yasya devāḥ
yasya chāyāmṛtaṃ yasya mṛtyuḥ kasmai devāya haviṣā vidhema
yasyeme viśve girayo mahitvā samudraṃ yasya rasayā sahāhuḥ
diśo yasya pradiśaḥ pañca devīḥ kasmai devāya haviṣā vidhema
yena dyaur ugrā pṛthivī ca dṛḍhā yena svaḥ stabhitaṃ yena nākaḥ
yo antarikṣaṃ vimame varīyaḥ kasmai devāya haviṣā vidhema
ya ime dyāvāpṛthivī tastabhāne adhārayad rodasī rejamāne
yasminn adhi vitataḥ sūrā eti kasmai devāya haviṣā vidhema
āpo ha yan mahatīr viśvam āyan garbhaṃ dadhānā janayantīr agnim
tato devānāṃ niravartatāsuḥ kasmai devāya haviṣā vidhema
ā naḥ prajāṃ janayatu prajāpatir dhātā dadhātu sumanasyamānaḥ
saṃvatsara ṛtubhiḥ saṃvidāno mayi puṣṭiṃ puṣṭipatir dadhātu
prajāpatir vā amanyata
yo vā asyā agre vikhaniṣyaty ārtiṃ sa āriṣyatīti
sa etad yajur apaśyat
aditiṣ ṭvā devī viśvadevyavatī pṛthivyāḥ sadhasthe aṅgirasvat khanatv avaṭeti
iyaṃ vā aditir devī viśvadevyavatī
anayā vai sa tad asyām akhanat
ahiṃsāyai
na hi svaḥ svaṃ hinasti
devānāṃ tvā patnīr devīr viśvadevyavatīḥ pṛthivyāḥ sadhasthe aṅgirasvad dadhatūkhā iti
oṣadhayo vai devānāṃ patnīr devīr viśvadevyavatīḥ
oṣadhīṣv evaināṃ pratiṣṭhāpayati
dhiṣaṇā tvā devī viśvadevyavatī pṛthivyāḥ sadhasthe aṅgirasvad abhīndhātām ukhā iti
vāg vai dhiṣaṇā devī viśvadevyavatī
vācaivainām abhīnddhe
gnās tvā devīr viśvadevyavatīḥ pṛthivyāḥ sadhasthe aṅgirasvañ śrapayantūkhā iti
chandāṃsi vai gnā devīr viśvadevyavatīḥ
chandobhir evaināṃ śrapayati
varūtrī tvā devī viśvadevyavatī pṛthivyāḥ sadhasthe aṅgirasvat pacatām ukhā iti
ahorātre vai varūtrī devī viśvadevyavatī
ahorātrābhyām evaināṃ pacati
janayas tvāchinnapatrā devīr viśvadevyavatīḥ pṛthivyāḥ sadhasthe aṅgirasvat pacantūkhā iti
nakṣatrāṇi vai janayo 'chinnapatrā devīr viśvadevyavatīḥ
nakṣatrair evaināṃ pacati
etā vā etām agre devatāḥ prajāpataye 'pacan
tasmād etāni paṅktimanti yajūṃṣi
tair evaināṃ pacati
dvābhyāṃ pacati
dvipād yajamānaḥ
pratiṣṭhityai
varuṇamenir vā eṣa etarhy abhīddhaḥ
mitrasya carṣaṇīdhṛtā iti
mitreṇaiva varuṇamenim upaiti
devas tvā savitodvapatu supāṇiḥ svaṅgurir iti
savitṛprasūta evainām udvapati
ātmano 'hiṃsāyai
uttiṣṭha bṛhatī bhavety āha
dhṛtyā eva
avyathamānā pṛthivyām āśā diśā āpṛṇeti
tasmād agniḥ sarvā diśā ābhāti
mitraitāṃ ta ukhāṃ paridadāmy abhittyai
eṣā mā bhedīti
mitrāyaivaināṃ paridadāti
abhittyai
yaddhi mitrāyāparittā bhidyeta punaḥ kāryā syāt
vasavas tvāchṛndantu gāyatreṇa chandaseti
chandobhiś ca vā eṣā devatābhiś ca kriyate
chandobhiś caivaināṃ devatābhiś cācchṛṇatti
svenāyatanenājakṣīreṇācchṛṇatti
āgneyaṃ vā etat payo yad ajakṣīram
āgneyam etat pātraṃ yad ukhā
svena vā etat payasā svaṃ pātram ācchṛṇatti
paramaṃ vā etat payo yad ajakṣīram
paramam etat pātraṃ yad ukhā
parameṇa vā etat payasā paramaṃ pātram ācchṛṇatti
trivṛdvatīṃ purastāt sādayati
trivṛd vai yajñamukham
mukhato vā etad yajñamukhaṃ dadhāti
saptadaśavatīṃ dakṣiṇataḥ
annaṃ vai saptadaśaḥ
annaṃ vā etad dakṣiṇato dadhāti
tasmād dakṣiṇena hastenānnam adyate
tasmād dakṣiṇo 'rdha ātmano vīryavattaraḥ
tasmād dakṣiṇam ardhaṃ vayāṃsy anuparyāvartante
pañcadaśavatīm uttarataḥ
ojo vai pañcadaśaḥ
ojo vā etad uttarato dadhāti
ekaviṃśavatīṃ paścāt pratiṣṭhityai
trivṛdvatīṃ purastāt sādayati
trivṛd vai yajñamukham
mukhato vā etad yajñamukhaṃ dadhāti
pañcadaśavatīṃ dakṣiṇataḥ sādayati
saptadaśavatīm uttarataḥ
pakṣayoḥ savīryatvāya
atho sāyatanatvāya
tasmād ubhābhyāṃ hastābhyām annam adyate
atho vajro vai pañcadaśaḥ
vajreṇa vā etad yajamāno bhrātṛvyam ubhayato nirbhajati
ekaviṃśavatīṃ paścāt pratiṣṭhityai
pratiṣṭhā hy ekaviṃśaḥ
arkasya vā eṣa vidhām anuvidhīyate
annam akraḥ
annādo bhavati yasyaitā upadhīyante
agner bhāgo 'si dīkṣāyā ādhipatyaṃ brahma spṛtaṃ trivṛt stomā iti
spṛto vai nāmaitā iṣṭakāḥ
etābhir vai prajāpatir yadyad akāmayata tattad aspṛṇot
yadyad evaitābhir yajamānaḥ kāmayate tattat spṛṇoty ekayāstuvata
prajā adhīyanteti
sṛṣṭayo vai nāmaitā iṣṭakāḥ
etābhir vai prajāpatir yadyad akāmayata tattad asṛjata
yadyad evaitābhir yajamānaḥ kāmayate tattat sṛjate
agne jātān praṇudā naḥ sapatnān iti
purastāt sādayati
ya eva jātāḥ sapatnās tān etayā praṇudate
praty ajātān jātavedo nudasveti paścāt
ya eva jātāḥ sapatnās tān etayā pratinudate
tad bhrātṛvyasya vā eṣa vinodaḥ
catuścatvāriṃśī stomaḥ
varco draviṇam iti dakṣiṇataḥ sādayati
ṣoḍaśī stomaḥ
ojo draviṇam ity uttarataḥ
catuścatvāriṃśadakṣarā vai triṣṭup
vajras triṣṭup
vajraḥ ṣoḍaśī
savyāpagrahaṇo vai vajro dakṣiṇāpraharaṇaḥ
savyāpagrahaṇaṃ vā etad vajraṃ dakṣiṇāpraharaṇaṃ yajamāno bhrātṛvyāya praharati
purīṣavatīṃ madhyataḥ sādayati
purīṣam iva hīdaṃ madhyataḥ paśoḥ
purīṣaṃ madhyam ātmanaḥ
sātmānam evāgniṃ cinute
athaitā virājaḥ
vāg vai virāṭ
paśavo vā etā iṣṭakāḥ
paśuṣu vā etad uttamāṃ vācaṃ dadhāti
tasmāt paśumān uttamāṃ vācaṃ vadati
dīkṣito 'yam asā āmuṣyāyaṇaḥ iti
udvadati vā āha
priyo vai devānāṃ dīkṣitaḥ
devebhya evainaṃ prāha
trir āha
triṣatyā hi devāḥ
atho trayo vā ime lokāḥ
ebhya evainaṃ lokebhyā āvedayati
tasmād dīkṣitaṃ dūrāñ śṛṇvanti
ebhyo hy enaṃ lokebhyā āvedayati
nakṣatraṃ dṛṣṭvā vācaṃ visṛjate
dvau vā ṛtū ahaś ca rātriś ca
anyam eva ṛtuṃ samprāpya vācaṃ visṛjate
vrataṃ carateti vācaṃ visṛjate
vrataṃ hy etasya
vratena yajñaḥ saṃtataḥ
vratenaiva yajñaṃ saṃtanoti
daivīṃ dhiyaṃ manāmahā iti yajuṣā hastā avanenikte yajuṣā hi manuṣyā avanenijate vyāvṛttyai brahmaṇaḥ sadevatvāya
atho āpo me dīkṣāṃ net pramuṣṇān iti
annaṃ vai manuṣyebhyā udabībhatsata
tad devā manuṣyeṣv adidhīrṣan
tad āpo 'bruvan vayaṃ va etāṃ śundhāmāthopāvartasveti
tato 'nnaṃ manuṣyān upāvartanta
ta idam annaṃ manuṣyeṣu dhṛtam
tasmād brāhmaṇa āhāryaḥ
āhṛte hastā avanenijīta
annādyasyāvaruddhyai
atho annāya vā etad ātmānaṃ pāvayate
ye devā manujātā manoyujā iti vrataṃ vratayaty ete vai devā manujātā manoyujo yad ime prāṇā eṣā vā asminn etarhi devatā
tāṃ prīṇāti
tasyāṃ hutaṃ vratayati
yadeto 'nyathā vratayet prāṇair enaṃ vyardhayet
pramāyukaḥ syāt
tvam agne vratapā asīti vadet svapsyant suptvā vā prabudhya yadi vā dīkṣitavādaṃ vadet
agnir vai devānāṃ vratapatiḥ
tasmād evādhi vratam ālabhate
nottānaḥ śayīta
yad uttānaḥ śayīteme lokā yayeyuḥ
nāgner adhi parāṅ paryāvarteta
yat paryāvarteta yajñāt paryāvarteta
nānyatradīkṣitaṃ dīkṣitavimitānt sūryo 'bhinimrocen nābhyudiyāt
dīkṣitavratam eva tat
yajño vai devānāṃ na samabhavat
taṃ bhṛtyā samabhāvayan
yad bhṛtiṃ vanute yajñasya saṃbhūtyai
rāsveyat someti yad brūyād etāvad asya syān na bhūyaḥ
yad āhā bhūyo bharety aparimitasyāvaruddhyai
devaḥ savitā vasor vasudāveti savitṛprasūta evaitābhir devatābhir upa pratigṛhṇāty ātmano 'hiṃsāyai
vāyur gopās tvaṣṭādhipatiḥ
pūṣā pratigrahīteti
vāyum evāsāṃ goptāram akas tvaṣṭāram adhipatiṃ pūṣaṇaṃ pratigrahītāram
āpo vai yajñaḥ
yad apo dīkṣito 'vagāheta yajñam avakṛśnīyāt
yad āha devīr āpo apāṃ napād iti
yad evāsāṃ yajñiyaṃ medhyaṃ tan nākrāmati
yad apo dīkṣito 'vagāheta vihradinīḥ syuḥ
tasmān nāvagāheta
yady avagāheta loṣṭaṃ vimṛṇaṃs taret
tam eva setum anusaṃtarati
na vai dīkṣitaṃ tarantaṃ devatā anutaranti
araṇibhyāṃ saha tarati
sahaiva devatābhis tarati
na vai dīkṣitaṃ tarantaṃ yajño 'nutarati
rathāṅgena saha tarati
sahaiva yajñena tarati
yā dvirūpā sā vārtraghnī
yat tayā krīṇīyāj jāyukam asya rāṣṭraṃ syāt
atha yasya tādṛśy anustaraṇī bhavati tājag eṣām aparaḥ pramīyate
yā rohiṇī kṛṣṇākṣī kṛṣṇavālā kṛṣṇaśaphā sā pitṛdevatyā
yat tayā krīṇīyāt pramāyuko yajamānaḥ syāt
atha yasya tādṛśy anustaraṇī bhavaty ṛtumad eṣām aparaḥ pramīyate
yāruṇā babhrulomnī śvetopakāśā śucyadakṣī tat somakrayaṇyā rūpaṃ
svenaiva rūpeṇa krīyate
kāṇā syād akharvā śroṇā saptaśaphā
tathā sarvayā krīyate
ekahāyanyākrayyā
vāg vai somakrayaṇī
tasmāt prajāḥ saṃvatsare vācaṃ vadanti
apsu krayyāḥ
oṣadhayo vai somaḥ
āpā oṣadhīnāṃ rasaḥ
tathā sa rasaḥ kriyate
kraye vā ahaṃ somasya tṛtīyaṃ savanam avarundhe vedeti ha smāhāruṇa aupaveśiḥ
paśavo vai tṛtīyaṃ savanaṃ
paśūnāṃ carma
yac carmaṇi nivapati tenaiva tṛtīyaṃ savanam avarunddhe
rohite nivapati
tasmāt paśūnāṃ rohitarūpam
ānaḍuhe nivapati
anaḍvān vai sarvāṇi vayāṃsi paśūnāṃ
sarvāṇy eva vayāṃsi paśūnām āptvāvarunddhe
atho bahv eva yajñasyāvarunddhe
somaṃ vicinvanti pāpavasīyasasya vyāvṛttyai
atho devebhya evainaṃ śundhanti
nādhvaryuḥ somaṃ vicinuyāt
na yajamānaḥ
na yajamānasya puruṣāḥ
nopadraṣṭāro vicīyamānasya syuḥ
yad upadraṣṭāro vicīyamānasya syuḥ kṣudhaṃ prajā nīyur avartir yajamānaṃ gṛhṇīyāt kṣodhuko 'dhvaryuḥ syāt
śundha somam āpannaṃ nirasya
iti brūyāt
grasitaṃ vā etat somasya yad āpannam
grasitam ete somasya niṣkhidanti ye somaṃ vicinvanti
tasmāt somavikrayiṇo bahu krīṇanto bahu vindamānāḥ kṣodhukāḥ
grasitaṃ hy ete somasya niṣkhidanti
āsmāko 'sīti
abhitsāra evāsyaiṣaḥ
śukras te grahā iti
śukram evāsya gṛhṇāti
abhi tyaṃ devaṃ savitāram iti
savitṛprasūta eva gṛhṇāti
atichandasā gṛhṇāti
sarvāṇi vai chandāṃsy atichandāḥ
sarvair evainaṃ chandobhir gṛhṇāti
varṣma vā eṣā chandasām
varṣmainaṃ samānānāṃ gamayati
pañcabhir gṛhṇāti
pāṅkto yajñaḥ
yāvān eva yajñas tam ālabdhaḥ
ekaikām utsarjaṃ mimīte
ayātayāmnyāyātayāmnyaiva mimīte
etāvatī vā āsām ekaikasyā vīryam āpyate
tasmād imāḥ kāmaṃ prasārayati
kāmaṃ pratyañcati
daśākṣarā virāṭ
virājam evāpnoti
atho vairājāḥ paśavaḥ
paśūn evāvarunddhe
dvir gṛhṇāti
dve hi savane
yāvān vai somo gṛhītaḥ sa yajamānasya
yam abhyūhati sa sadasyānām
prajābhyas tvety abhyūhati
gotrād gotrāddhi prasarpanti
oṣadhayo vai somaḥ
parimitaṃ jīvanam
yat parimitaṃ gṛhṇīyāt parimitaṃ jīvanaṃ syāt
atha yad abhyūhaty aparimitasyāvaruddhyai
yajamāno vai prajāpatiḥ
prajā aṃśavaḥ
yat somam upanahyati prajānāṃ vā etat prāṇam upanahyati
yad āha prajās tvānuprāṇantv iti prāṇam āsu dādhāra
kṣaumam upanahyati
auṣadhaṃ vai kṣaumam
oṣadhayaḥ somasya yoniḥ
sva evainaṃ yonau dadhāti
yajño yad agre devānām agacchat taṃ rakṣāṃsy ajighāṃsan
sa devatā vyavāsarpat
sarvadevatyaṃ vai vāsaḥ
yat kṣaumam upanahyati sarvābhir vā etad devatābhir yajñād rakṣāṃsy apahanti
atho sarvābhir eva devatābhir yajñaṃ samardhayati
athaitā āpriyaḥ
prajāpatiḥ prajāḥ sṛṣṭvā riricāno 'manyata
sa etā āprīr apaśyat
tābhir ātmānam āprīṇīta
yajño vai prajāpatiḥ
yad etā āpriyo bhavanti
yajñam evaitābhir yajamānā āprīṇīte
vapayā vai paśor devāḥ prātaḥsavane svargaṃ lokam āyan
yad vapayā prātaḥsavane caranti
vapayā vā etat paśor yajamānaḥ prātaḥsavane svargaṃ lokam eti
te vai svaryanto 'sthāni śarīrāṇy adhūnvata
yad aṅgais tṛtīyasavane caranti
asnāṃ śīrīṇāṃ niṣkrītyai
paśuṃ snapayanti
yad evāsyābhiniṣaṇṇaṃ śamalam amedhyaṃ tañ śundhanti
paśum upākṛtyāgniṃ manthanti
paśūnām avaruddhyai
dvau vai vajrau
ghoro 'nyaḥ
śivo 'nyaḥ
hṛdayasyāvadyati
manasa eva tenāvadyati
atho yāvān eva paśus tasyāvattaṃ bhavati
jihvāyā avadyati
vāca eva tenāvadyati
atho etayā hy agrā oṣadhīnāṃ rasaṃ prāśnāti
śyenasyāvadyati
vakṣasa eva tenāvadyati
atho atra hi sa rasaḥ pratitiṣṭhati
doṣṇo 'vadāya pārśvayor avadyati
yajñasya parigṛhītyai
yakno 'vadyati
madhyasyaiva tenāvadyati
matasnayor avadyati
rūpasyaiva tenāvadyati
śroṇyā avadāya gudasyāvadyati
tad uttamasyāvadyati
uttamaṃ hy āyuḥ
yad anyasyottarasyāvadyet prāṇam asyāpidadhyāt
pramāyukaḥ syāt
tasmāt tasyottamasyāvadyati
uttamaṃ hy āyuḥ
hṛdayasyāvadāya jihvāyā avadyati
yathāpūrvaṃ vā etat paśum upaiti
atho evam asya sarvasya paśor avattaṃ bhavati
ekādaśa kṛtvo 'vadyati
daśa vai paśoḥ prāṇāḥ
ātmaikādaśaḥ
tathāsya sarvasya paśor avattaṃ bhavati
ekādaśa vā etāny avadānāni
tāni dvirdvir avadyati
tad dvāviṃśatiḥ
trīṇi tryaṅgāni
tat pañcaviṃśatiḥ
pañcaviṃśena vai stomena manuḥ prajā asṛjata
tan manustomo vā eṣa
prajananāya
etad vai sarvasya paśor avattam
atha vai prāṇasyāpānasya vyānasya teṣām anavattam
yat tryaṅgāṇām avadyati
tenaiva prāṇasyāpānasya vyānasya teṣām avattaṃ bhavati
viśvarūpo vai tvāṣṭraḥ paśūn abhyavamat
tasmāt paśavo viśvarūpaḥ
abhivānto vai paśuḥ pūyitaḥ
tasmāt pṛṣṭīnāṃ majjā nādyaḥ
sa vā adhastān na prāpnot
etad vai jīvam
tasmād ato 'vadyati
akṣṇayāṅgānām avadyati
paśuṃ vā etad ākramayati
tasmāt paśavo 'kṣṇayāṅgāni praharanto yanti
āgneyo vai sarvaḥ paśuḥ
atha vā utānyasyai devatāyā ālabhyate
yad doṣṇaḥ pūrvārdhād agnaye 'vadyati gudasya madhyataḥ śroṇyā jaghanataḥ
tathāsya sarvasya paśor agnaye 'vattaṃ bhavati
tredhā gudaṃ karoti
tredhā hy etarhi paśuḥ
tryaṅgāṇi samavattam avadānāni
yāvān eva paśus tasminn āyur dadhāti
tredhā medaḥ karoti
medorūpā hi paśavaḥ
sarvāṇi vai paśor medyato 'ṅgāni medyanti
yāvān eva paśus tasmin medo rūpaṃ dadhāti
bahumaryā yajñakuṇapīti
ha smāha yajñavacā rājastambāyanaḥ
pra vā ito manuṣyāḥ paśuṃ cyāvayanti
nāmutra gacchantīti
yaddhiraṇyam avadhāya juhoti
hiraṇyajyotiṣam evainaṃ svargaṃ lokaṃ gamayati
samiddhā indra uṣasām anīke purorucā pūrvakṛd vāvṛdhānaḥ
tribhir devais triṃśatā vajrabāhur jaghāna vṛtraṃ vi duro vavāra
narāśaṃsaḥ prati śūro mimānas tanūnapāt prati yajñasya dhāma
gobhir vapāvān madhunā samañjan hiraṇyaiś candrī yajati pracetāḥ
īḍito devair harivaṃ abhiṣṭir ājuhvāno haviṣā śardhamānaḥ
puraṃdaro gotrabhṛd vajrabāhur āyātu yajñam upa no juṣāṇaḥ
juṣāṇo barhir harivān nā indraḥ prācīnaṃ sīdāt pradiśā pṛthivyāḥ
uruprathāḥ prathamānaṃ syonam ādityair aktaṃ vasubhiḥ sajoṣāḥ
indraṃ duraḥ kavaṣyo dhāvamānā vṛṣāṇaṃ yanti janayaḥ supatnīḥ
dvāro devīr abhito viśrayantāṃ suvīrā vīraṃ prathamānā mahobhiḥ
uṣāsānaktā bṛhatī bṛhantaṃ payasvatī sudughe śūram indram
peśasvatī tantunā saṃvayantī devānāṃ devaṃ yajataḥ surukme
daivyā mimānā manasā purutrā hotārā indraṃ prathamā suvācā
mūrdhan yajñasya madhunā dadhānā prācīnaṃ jyotir haviṣā vṛdhātaḥ
tisro devīr haviṣā vardhamānā indraṃ juṣāṇā vṛṣaṇaṃ na patnīḥ
acchinnaṃ tantuṃ payasā sarasvatīḍā devī bhāratī viśvatūrtiḥ
tvaṣṭā dadhad indrāya śuṣmam apāko 'ciṣṭur yaśase purūṇi
vṛṣā yajan vṛṣaṇaṃ bhūriretā mūrdhan yajñasya samanaktu devān
vanaspatir avasṛṣṭo na pāśais tmanyā samañjañ śamitā na devaḥ
indrasya havyair jaṭharaṃ pṛṇānaḥ svadātu havyaṃ madhunā ghṛtena
stokānām induṃ prati śūrā indro vṛṣāyamāṇo vṛṣabhas turāṣāṭ
ghṛtapruṣā manasā havyam undant svāhākṛtaṃ juṣatāṃ havyam indraḥ
hotā yakṣat samidhāgnim iḍaspade 'śvinendraṃ sarasvatīm
ajo dhūmro na godhūmaiḥ kuvalair bheṣajaṃ madhuśaṣpair na teja indriyam
payaḥ somaḥ parisrutā ghṛtaṃ madhu
vyantv ājyasya
hotar yaja
hotā yakṣat tanūnapāt sarasvatīm avir meṣo na bheṣajam
pathā madhumad ābharann aśvinendrāya vīryam
badarair upavākābhir bheṣajaṃ tokmabhiḥ
payaḥ somaḥ parisrutā ghṛtaṃ madhu
vetv ājyasya
hotar yaja
hotā yakṣan narāśaṃsaṃ na nagnahuṃ patiṃ surāyā bheṣajam
meṣaḥ sarasvatī bhiṣag ratho na candry aśvinoḥ
vapā indrasya vīryaṃ badarair upavākābhir bheṣajaṃ tokmabhiḥ
payaḥ somaḥ parisrutā ghṛtaṃ madhu
vetv ājyasya
hotar yaja
hotā yakṣad iḍeḍitā ājuhvānaḥ sarasvatīm
indraṃ balena vardhayann ṛṣabheṇa gavendriyam
aśvinendrāya bheṣajaṃ yavaiḥ karkandhubhiḥ
madhu lājair na māsaram
payaḥ somaḥ parisrutā ghṛtaṃ madhu
vyantv ājyasya
hotar yaja
hotā yakṣad barhir ūrṇamradā bhiṣaṅ ṇāsatyā bhiṣajāśvinā
aśvā śiśumatī bhiṣag dhenuḥ sarasvatī bhiṣak
indrāya duha indriyam
payaḥ somaḥ parisrutā ghṛtaṃ madhu
vyantv ājyasya
hotar yaja
hotā yakṣad duro diśaḥ kavaṣyo na vyacasvatīḥ
aśvibhyāṃ na duro diśā indro na rodasī dughe
duhe dhenuḥ sarasvatī śukraṃ na jyotir indriyam
payaḥ somaḥ parisrutā ghṛtaṃ madhu
vyantv ājyasya
hotar yaja
hotā yakṣat supeśasoṣe naktaṃ divāśvinā saṃjānāne supeśasā samañjāte sarasvatyā
tviṣim indreṇa bheṣajaṃ śyeno na rajasā hṛdā
payaḥ somaḥ parisrutā ghṛtaṃ madhu
vītām ājyasya
hotar yaja
hotā yakṣad daivyā hotārā bhiṣajāśvinendraṃ na jāgṛvi
divā naktaṃ na bheṣajaiḥ śūṣaṃ sarasvatī bhiṣak
sīsena duha indriyam
payaḥ somaḥ parisrutā ghṛtaṃ madhu
vītām ājyasya
hotar yaja
hotā yakṣat tisro devīr na bheṣajaṃ trayas tridhātavo 'pasaḥ
rūpam indro hiraṇyayam aśvineḍā na bhāratī
vācā sarasvatī mahā indrāya duha indriyam
payaḥ somaḥ parisrutā ghṛtaṃ madhu
vyantv ājyasya
hotar yaja
hotā yakṣat tvaṣṭāraṃ rūpakṛtaṃ supeśasaṃ vṛṣabhaṃ naryāpasam
tvaṣṭāram indram aśvinā bhiṣajaṃ naḥ sarasvatīm
ojo na jūtir indriyaṃ vṛko na rabhaso bhiṣak
yaśaḥ surāyā bheṣajaṃ śriyā na māsaram
payaḥ somaḥ parisrutā ghṛtaṃ madhu
vetv ājyasya
hotar yaja
hotā yakṣad vanaspatiṃ śamitāraṃ śatakratum
bhīmaṃ na manyuṃ rājānaṃ vyāghraṃ namasāśvinā
bhāmaṃ sarasvatī bhiṣag indrāya duha indriyam
payaḥ somaḥ parisrutā ghṛtam madhu
vetv ājyasya
hotar yaja
hotā yakṣad agniṃ svāhājyasya stokānām
svāhā medasāṃ pṛthak
svāhā chāgam aśvibhyām
svāhā meṣaṃ sarasvatyai
svāhā ṛṣabham indrāya siṃhāya sahasa indriyam
svāhāgniṃ na bheṣajaiḥ
svāhā somam indriyaiḥ
svāhendraṃ sutrāmāṇaṃ savitāraṃ varuṇaṃ bhiṣajāṃ patim
svāhā vanaspatiṃ priyaṃ pātho na bheṣajaiḥ
svāhā devā ājyapā juṣāṇo agnir bheṣajam
payaḥ somaḥ parisrutā ghṛtaṃ madhu
vyantv ājyasya
hotar yaja
samiddho agnir aśvinā tapto gharmo virāṭ sutaḥ
duhe dhenuḥ sarasvatī somaṃ śukram ihendriyam
tanūpā bhiṣajā sute 'śvinobhā sarasvatī
madhvā rajāṃsīndriyam indrāya pathibhir vaha
indrāyenduṃ sarasvatī narāśaṃsena nagnahum
adhātām aśvinā madhu bheṣajaṃ bhiṣajā sute
ājuhvānā sarasvatīndrāyendriyāṇi vīryam
iḍābhir aśvinā iṣaṃ sam ūrjaṃ saṃ rayiṃ dadhuḥ
aśvinā namuceḥ sutaṃ somaṃ śukraṃ parisrutā
sarasvatī tam ābharad barhiṣendrāya pātave
kavaṣyo na vyacasvatīr aśvibhyāṃ na duro diśaḥ
indro na rodasī ubhe duhe kāmānt sarasvatī
uṣāsā naktam aśvinā divendraṃ sāyam indriyaiḥ
saṃjānāne supeśasā samañjāte sarasvatyā
pātaṃ no aśvinā divā pāhi naktaṃ sarasvati
daivyā hotārā bhiṣajā pātam indraṃ sacā sute
tisras tredhā sarasvaty aśvinā bhāratīḍā
tīvraṃ parisrutā somam indrāyāsuṣuvur madam
aśvinā bheṣajaṃ madhu bheṣajaṃ naḥ sarasvatī
indre tvaṣṭā yaśaḥ śriyaṃ rūpaṃrūpam adhuḥ sute
ṛtuthendro vanaspatiḥ śaśamānaḥ parisrutā
kīlālam aśvibhyāṃ madhu duhe dhenuḥ sarasvatī
gobhir na somam aśvinā māsareṇa parisrutā
samadhātāṃ sarasvatyā svāhendre sutaṃ madhu
aśvinā havir indriyaṃ namucer dhiyā sarasvatī
ā śukram āsurād vasu madyam indrāya jabhrire
yam aśvinā sarasvatī haviṣendram avardhayan
sa bibheda balaṃ madyaṃ namucā āsure sacā
tam indraṃ paśavaḥ sacāśvinobhā sarasvatī
dadhānā abhyanūṣata haviṣā yajña indriyam
ya indra indriyaṃ dadhuḥ savitā varuṇo bhagaḥ
sa sutrāmā haviṣpatir yajamānāya saścata
savitā varuṇo dadhad yajamānāya dāśuṣe
ādatta namucer vasu sutrāmā balam indriyam
varuṇaḥ kṣatram indriyaṃ bhagena savitā śriyam
sutrāmā yaśasā balaṃ dadhānā yajñam āśata
yuvaṃ surāmam aśvinā namucā āsure sacā
vipipānā sarasvatīndraṃ karmasv āvata
hotā yakṣad aśvinau sarasvatīm indram ime somāḥ surāmāṇaḥ
chāgair na meṣair ṛṣabhaiḥ sutāḥ śaṣpair na tokmabhiḥ
lājair mahasvanto madā māsareṇa parisrutā
śukrāḥ payasvanto 'mṛtāḥ prasthitā vo madhuścyutaḥ
tān aśvinā sarasvatīndro juṣantāṃ somyaṃ madhu
pibantu
madantām
vyantu
hotar yaja
putram iva pitarā aśvinobhendrāvathuḥ kāvyair daṃsanābhiḥ
yat surāmaṃ vyapibaḥ śacībhiḥ sarasvatī tvā maghavann abhiṣṇak
aśvinā gobhir indriyam aśvebhir vīryaṃ balam
haviṣendraṃ sarasvatī yajamānam avardhayan
tā nāsatyā supeśasā hiraṇyavarttanī narā
sarasvatī haviṣmatīndraṃ karmasv avatu
tā bhiṣajā sukarmaṇā sā sudughā sarasvatī
sa vṛtrahā śatakratur indrāya dadhur indriyam
ahāvy agne havir āsye te srucīva ghṛtaṃ camvīva somaḥ
vājasaniṃ rayim asme suvīraṃ praśastaṃ dhehi yaśasaṃ bṛhantam
yasminn aśvāsa ṛṣabhāsa ukṣaṇo vaśā meṣā avasṛṣṭāsā āhutāḥ
kīlālape somapṛṣṭhāya vedhase hṛdā matiṃ janaye cārum agnaye
devaṃ barhiḥ sarasvatī sudevam indrāyāśvinā
tejo na cakṣur akṣor barhiṣā dadhur indriyam
vasuvane vasudheyasya vetu
yaja
devīr dvāro aśvinā bhiṣajendraṃ sarasvatī
prāṇān na vīryaṃ nasi dvāro dadhur indriyam
vasuvane vasudheyasya vyantu
yaja
devī uṣāsā aśvinā sutrāmendraṃ sarasvatī
balaṃ na vācam āsye uṣābhyāṃ dadhur indriyam
vasuvane vasudheyasya vītām
yaja
devī joṣṭrī sarasvaty aśvinendram avardhayan
śrotraṃ na karṇayor yaśo joṣṭrībhyāṃ dadhur indriyam
vasuvane vasudheyasya vītām
yaja
devī ūrjāhutī dughe sudughendraṃ sarasvatī
aśvinā bhiṣajāvataṃ śukraṃ na jyotiḥ stanayoḥ
āhutī dhatta indriyam
vasuvane vasudheyasya vītām
yaja
devā devānāṃ bhiṣajā hotārā indram aśvinā
vaṣaṭkāraiḥ sarasvatī tviṣiṃ na hṛdaye matim
hotṛbhyāṃ dadhur indriyam
vasuvane vasudheyasya vītām
yaja
devīs tisras tisro devīr aśvineḍā sarasvatī
śūṣaṃ na madhye nābhyā indrāya dadhur indriyam
vasuvane vasudheyasya vyantu
yaja
deva indro narāśaṃsas trivarūthaḥ sarasvatyā
aśvibhyām īyate rathaḥ
reto na rūpam amṛtaṃ janitram
indrāya tvaṣṭā dadhad indriyāṇi
vasuvane vasudheyasya vetu
yaja
devo devair vanaspatir hiraṇyaparṇo aśvibhyām
sarasvatyā supippala indrāya pacyate madhu
ojo na jūtir vṛṣabho na bhāmaṃ vanaspatir no dadhad indriyāṇi
vasuvane vasudheyasya vetu
yaja
devaṃ barhir vāritīnām adhvare stīrṇam aśvibhyām
ūrṇamradāḥ sarasvatyā syonam indra te sadaḥ
īśāyā manyuṃ rājānaṃ barhiṣā dadhur indriyam
vasuvane vasudheyasya vetu
yaja
devo agniḥ sviṣṭakṛd devān yakṣad yathāyatham
hotārā indram aśvinā vācā vācaṃ sarasvatīm
agniṃ somaṃ sviṣṭakṛt sviṣṭā indraḥ sutrāmā
savitā varuṇo bhiṣag iṣṭo devo vanaspatiḥ
sviṣṭā devā ājyapāḥ sviṣṭo agnir agninā
hotā hotre sviṣṭakṛt saho na dadhad indriyam
ūrjam apacitiṃ svadhām
vasuvane vasudheyasya vetu
yaja
somo rājāmṛtaṃ suta oṣadhīnām apāṃ rasaḥ
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
adbhyaḥ kṣīraṃ vyapibat kruṅṅ āṅgiraso dhiyā
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
adbhyaḥ somaṃ vyapibac chandobhir haṃsaḥ śuciṣat
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
annāt parisruto rasaṃ brahmaṇā kṣatraṃ vyapibat
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
reto mūtraṃ vijahāti yoniṃ praviśad indriyam
garbho jarāyuṇāvṛtā ulbaṃ jahāti janmanā
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
dṛṣṭvā rūpe vyākarot satyānṛte prajāpatiḥ
aśraddhām anṛte 'dadhāñ śraddhāṃ satye prajāpatiḥ
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
vedena rūpe vyapibat sutāsutau prajāpatiḥ
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
dṛṣṭvā parisruto rasaṃ śukreṇa śukraṃ vyapibat
payaḥ somaṃ prajāpatiḥ
ṛtena satyam indriyaṃ vipānaṃ śukram andhasaḥ
indrasyendriyam idaṃ payo 'mṛtaṃ madhu
parīto ṣiñcatā sutaṃ somo ya uttamaṃ haviḥ
dadhanvān yo naryo apsv antarā suṣāva somam adribhiḥ
somo 'si
aśvibhyāṃ pacyasva
sarasvatyai pacyasva
indrāya sutrāmṇe pacyasva
punātu te parisrutaṃ somaṃ sūryasya duhitā
vāreṇa śaśvatā tanā
vāyoḥ pūtaḥ pavitreṇa prāk somo atidrutaḥ
indrasya yujyaḥ sakhā
vāyoḥ pūtaḥ pavitreṇa pratyak somo atisrutaḥ
indrasya yujyaḥ sakhā
brahma kṣatraṃ pavate teja indriyaṃ surāyāḥ somaḥ suta āsuto madāya
śukreṇa deva devatāḥ pipṛgdhi rasenānnaṃ yajamānāya dhehi
kuvid aṅga
nānā hi vām
yā vyāghraṃ viṣūcikobhau vṛkaṃ ca rakṣati
śyenaṃ patatriṇaṃ siṃhaṃ semaṃ pātv aṃhasaḥ
surāvantaṃ barhiṣadaṃ suvīraṃ yajñaṃ hinvanti mahiṣā namobhiḥ
dadhānāḥ somaṃ divi devatāsu madenendraṃ yajamānāḥ svarkāḥ
yas te rasaḥ saṃbhṛtā oṣadhīṣu somasya śuṣmaḥ surāyāṃ sutasya
tena jinva yajamānaṃ madena sarasvatīm aśvinā indram agnim
yam aśvinā namucer āsurād adhi sarasvaty asunod indriyāya
imaṃ taṃ śukraṃ madhumantam induṃ somaṃ rājānam iha bhakṣayāmi
yad atra śiṣṭaṃ rasinaḥ sutasya yam asyendro apibañ śacībhiḥ
ahaṃ tam asya manasā śivena somaṃ rājānam iha bhakṣayāmi
devasya tvā savituḥ prasave 'śvinor bāhubhyāṃ pūṣṇo hastābhyām ādade
trayā devā ekādaśa trayastriṃśāḥ surādhasaḥ
bṛhaspatipurohitā devasya savituḥ save
devā devair avantu tvā
prathamās tvā dvitīyair abhiṣiñcantu
dvitīyās tvā tṛtīyaiḥ
tṛtīyās tvā satyena
satyaṃ tvā brahmaṇā
brahma tvā yajurbhiḥ
yajūṃṣi tvā sāmabhiḥ
sāmāni tvā ṛgbhiḥ
ṛcas tvā puronuvākyābhiḥ
puronuvākyās tvā yājyābhiḥ
yājyās tvā vaṣaṭkāraiḥ
vaṣaṭkārās tvāhutibhir abhiṣiñcantu
āhutayas te kāmānt samardhayantv asau
aśvinos tvā tejasā brahmavarcasāyābhiṣiñcāmi
sarasvatyās tvā vīryeṇa yaśase 'nnādyāyābhiṣiñcāmi
indrasya tvendriyeṇaujase balāyābhiṣiñcāmi
bhūḥ svāhā
śiro me śrīr yaśo mukhaṃ tviṣiḥ keśāś ca śmaśrūṇi
rājā me prāṇo amṛtaṃ samrāṭ cakṣur virāṭ śrotram
jihvā me bhadraṃ vāṅ maho mano manyuḥ svarāḍ bhāmaḥ
modāḥ pramodā aṅgulīr aṅgāni mitraṃ me sahaḥ
bāhū me balam indriyaṃ hastau me karma vīryam
ātmā kṣatram uro mama
pṛṣṭīr me rāṣṭram udaram aṃsau grīvāś ca śroṇyau
ūrū aratnī jānunī viśo me 'ṅgāni sarvataḥ
nābhir me cittaṃ vijñānaṃ pāyur me 'pacitir bhasat
ānandanandā āṇḍau me bhagaḥ saubhāgyaṃ pasaḥ
lomāni prayatir mama tvaṅ mā ānatir āgatiḥ
māṃsaṃ mā upanatir vasv asthi majjā mā ānatiḥ
jaṅghābhyāṃ padbhyāṃ dhīro 'smi viśi rājā pratiṣṭhitaḥ
prati brahman pratitiṣṭhāmi kṣatre
praty aśveṣu pratitiṣṭhāmi goṣu
prati prajāyāṃ pratitiṣṭhāmi pṛṣṭhe
prati prāṇeṣu pratitiṣṭhāmy ātman
dyāvāpṛthivyoḥ pratitiṣṭhāmi yajñe
sīsena tantraṃ manasā manīṣiṇa ūrṇāsūtreṇa kavayo vayanti
aśvinā yajñaṃ savitā sarasvatīndrasya rūpaṃ varuṇo bhiṣajyan
tad asya rūpam amṛtaṃ śacībhis tisro dadhur devatāḥ saṃrarāṇāḥ
lomāni śaṣpair bahudhā na tokmabhis tvag asya māṃsam abhavan na lājāḥ
tad aśvinā bhiṣajā rudravartanī sarasvatī vayati peśo antaram
asthi majjānaṃ māsaraṃ kārotareṇa dadhato gavāṃ tvaci
sarasvatī manasā peśalaṃ vasu nāsatyābhyāṃ vayati darśataṃ vapuḥ
rasaṃ parisruto na rohitaṃ nagnahur dhīras tasaraṃ na vema
payasaḥ śukram amṛtaṃ janitraṃ surāyā mūtrājjanayanta retaḥ
apāmatiṃ durmatiṃ bādhamānā ūvadhyaṃ vātāt sabvaṃ tad ārāt
indraḥ sutrāmā hṛdayena satyaṃ puroḍāśena savitā jajāna
yakṛt klomānaṃ varuṇo bhiṣajyan matasne vāyavyair na mināti pittam
āntrāṇi sthālīr madhu pinvamānā gudāḥ pātrāṇi sudughā na dhenuḥ
śyenasya pattraṃ na plīhā śacībhir āsandī nābhir udaraṃ na mātā
kumbho vaniṣṭhur janitā śacībhir yasminn agre yonyāṃ garbho antaḥ
plāśir vyaktaḥ śatadhārā utso duhe na kumbhī svadhāṃ pitṛbhyaḥ
mukhaṃ sadasya śirā it satena jihvā pavitram aśvināsant sarasvatī
capyaṃ na pāyur bhiṣag asya vālo vastir na śepo harasā tarasvī
aśvibhyāṃ cakṣur amṛtaṃ grahābhyāṃ chāgena tejo haviṣā ghṛtena
pakṣmāṇi godhūmaiḥ kuvalair utāni peśo na śukram asitaṃ vasāte
avir na meṣo nasi vīryāya prāṇasya panthā amṛtaṃ grahābhyām
sarasvaty upavākair vyānaṃ nasyāni barhir badarair jajāna
indrasya rūpam ṛṣabho balāya karṇābhyāṃ śrotram amṛtaṃ grahābhyām
yavair na barhir bhruvi kesarāṇi karkandhu jajñe madhu sāraghaṃ mukhe
ātmann upasthe na vṛkasya loma mukhe śmaśrūṇi na vyāghraloma
keśā na śīrṣan yaśase śriyai śikhā siṃhasya loma tviṣir indriyāṇi
aṅgair ātmānaṃ bhiṣajā tad aśvinātmānam aṅgaiḥ samadhāt sarasvatī
indrasya rūpaṃ śatamānam āyuḥ śukraṃ na jyotir amṛtaṃ dadhānā
sarasvatī yonyāṃ garbham antar aśvibhyāṃ patnī sukṛtaṃ bibharti
apāṃ rasena varuṇo na sāmnendraṃ śriyai janayann apsu rājā
tejaḥ paśūnāṃ havir indriyāvat parisrutā payasā sāraghaṃ madhu
aśvibhyāṃ dugdhaṃ bhiṣajā sarasvatī sutāsutābhyām amṛtaḥ somā induḥ
punantu mā pitaraḥ somyāsaḥ punantu mā pitāmahāḥ
pavitreṇa śatāyuṣā viśvam āyur vyaśnavai
punantu mā pitāmahāḥ punantu prapitāmahāḥ
pavitreṇa śatāyuṣā sarvam āyur vyaśnavai
agnā āyūṃṣi pavase
pavamānaḥ svar janaḥ pavitreṇa vicarṣaṇiḥ
yaḥ potā sa punātu mā
punantu mā devajanāḥ punantu manavo dhiyā
punantu viśvā bhūtā mā jātavedaḥ punāhi mā
pavamānaḥ punātu mā kratve dakṣāya jīvase
jyok ca sūryaṃ dṛśe
ubhābhyāṃ deva savitaḥ pavitreṇa savena ca
māṃ punāhi viśvataḥ
pavitreṇa punāhi mā śukreṇa deva dīdyat
agne kratvā kratūṃr anu
yat te pavitram arciṣy agne vitatam antarā
brahma tena punīmahe
vaiśvadevī punatī devy āgād yasyā bahvyas tanvo vītapṛṣṭhāḥ
tayā madantaḥ sadhamādyeṣu vayaṃ syāma patayo rayīṇām
vaiśvānaro raśmibhir mā punātu vātaḥ prāṇeneṣiro mayobhūḥ
dyāvāpṛthivī payasā payobhir ṛtāvarī yajñiye mā punītām
bṛhadbhiḥ savitas tribhir varṣiṣṭhair deva manmabhiḥ
agne dakṣaiḥ punīmahe
ye samānāḥ samanasaḥ pitaro yamarājye
teṣāṃ lokaḥ svadhā namo yajño deveṣu kalpatām
ye samānāḥ samanaso jīvā jīveṣu māmakāḥ
teṣāṃ śrīr mayi kalpatām asmiṃl loke śataṃ samāḥ
dve srutī
idaṃ haviḥ prajananaṃ me astu daśavīraṃ sarvagaṇaṃ svastaye
ātmasani prajāsani kṣetrasani paśusani lokasany abhayasani
agniḥ prajāṃ bahulāṃ me kṛṇotv annaṃ payo reto asmāsu dhehi
yad devā devaheḍanaṃ devāsaś cakṛmā vayam
agnir mā tasmād enaso viśvān muñcatv aṃhasaḥ
yadi svapan yadi jāgrad enāṃsi cakṛmā vayam
vāyur mā tasmād enaso viśvān muñcatv aṃhasaḥ
yadi divā yadi naktam enāṃsi cakṛmā vayam
sūryo mā tasmād enaso viśvān muñcatv aṃhasaḥ
dhāmnodhāmnaḥ
yad grāme
pavitram asi yajñasya pavitraṃ yajamānasya
tan mā punātu sarvato viśvasmād devakilbiṣāt
sarvasmād devakilbiṣāt
drupadād iven mumucānaḥ svinnaḥ snātvī malād iva
pūtaṃ pavitreṇevājyaṃ viśve muñcantu mainasaḥ
samāvṛtat pṛthivī sam uṣāḥ sam u sūryaḥ
vaiśvānarajyotir bhūyāsaṃ vibhuṃ kāmaṃ vyaśīya
bhūḥ svāhā
samiddho agniḥ samidhā susamiddho vareṇyaḥ
gāyatrī chanda indriyaṃ triyavir gaur vayo dadhuḥ
tanūnapāñ śucivratas tanūpāś ca sarasvatī
uṣṇik chanda indriyaṃ dityavāḍ gaur vayo dadhuḥ
iḍābhir agnir īḍyaḥ somo devo amartyaḥ
anuṣṭup chanda indriyaṃ pañcāvir gaur vayo dadhuḥ
subarhir agniḥ pūṣaṇvānt stīrṇabarhir amartyaḥ
bṛhatī chanda indriyaṃ trivatso gaur vayo dadhuḥ
duro devīr diśo mahīr brahmā devo bṛhaspatiḥ
paṅktiś chanda indriyaṃ turyavāḍ gaur vayo dadhuḥ
uṣe yahvī supeśasā viśve devā amartyāḥ
triṣṭup chanda indriyaṃ pṛṣṭhavāḍ gaur vayo dadhuḥ
daivyā hotārā bhiṣajendreṇa sayujā yujā
jagatī chanda indriyam anaḍvān gaur vayo dadhuḥ
tisro devīr iḍā mahī bhāratī maruto viśaḥ
virāṭ chanda indriyaṃ dhenur gaur na vayo dadhuḥ
tvaṣṭā turīpo adbhuta indrāgnī puṣṭivardhanā
dvipadā chanda indriyam ukṣā gaur na vayo dadhuḥ
śamitā no vanaspatiḥ savitā prasuvan bhagam
kakup chanda ihendriyam ṛṣabho gaur vayo dadhuḥ
svāhā yajñaṃ varuṇaḥ sukṣatro bheṣajaṃ karat
aticchandā indriyaṃ bṛhad vaśā vehad vayo dadhuḥ
vasantena ṛtunā devā vasavas trivṛtā stutam
rathantareṇa tejasā havir indre vayo dadhuḥ
grīṣmeṇa ṛtunā devā rudrāḥ pañcadaśe stutam
bṛhatā yaśasā balaṃ havir indre vayo dadhuḥ
varṣābhir ṛtunādityāḥ stome saptadaśe stutam
vairūpeṇa viśaujasā havir indre vayo dadhuḥ
śāradena ṛtunā devā ekaviṃśa ṛbhavaḥ stutam
vairājena śriyā śriyaṃ havir indre vayo dadhuḥ
hemantena ṛtunā devās triṇave marutaḥ stutam
balena śakvarīḥ saho havir indre vayo dadhuḥ
śaiśireṇa ṛtunā devās trayastriṃśe 'mṛtaṃ stutam
satyena revatīḥ kṣatraṃ havir indre vayo dadhuḥ
śādaṃ dadbhir avakān dantamūlair mṛdaṃ barsvai stegān daṃṣṭrābhyām avakrandena tālu vājaṃ hanubhyāṃ sarasvatyā agrajihvaṃ jihvāyā utsādam apa āsyena vṛṣaṇā āṇḍābhyām ādityāñ śmaśrubhiḥ panthāṃ bhrūbhyāṃ dyāvāpṛthivī vartobhyāṃ vidyutaṃ kanīnikābhyāṃ karṇābhyāṃ śrotre śrotrābhyāṃ karṇā avāryāṇi pakṣmāṇi pāryā ikṣavaḥ pāryāṇi pakṣmāṇy avāryā ikṣavaḥ
indrasya kroḍo 'dityāḥ pājasyaṃ diśāṃ jatravo 'dityā bhasad jīmūtān hṛdayaupaśābhyām antarikṣaṃ pulītatā nabha udaryeṇa valmīkān klomnā glaubhir gulmāṃś cakravākau matasnābhyāṃ divaṃ vṛkkābhyāṃ hirābhiḥ sravantīr girīn plāśibhyām upalān plīhnā hradān kukṣibhyāṃ samudram udareṇa vaiśvānaraṃ bhasmanā
mā no mitro varuṇo aryamāyur indra ṛbhukṣā marutaḥ parikśan
yad vājino devajātasya sapteḥ pravakṣyāmo vidathe vīryāṇi
yan nirṇijā rekṇasā prāvṛtasya rātiṃ gṛbhītāṃ mukhato nayanti
suprāṅ ajo memyad viśvarūpa indrāpūṣṇoḥ priyam apyetu pāthaḥ
eṣa chāgaḥ puro aśvena vājinā pūṣṇo bhāgo nīyate viśvadevyaḥ
abhipriyaṃ yat puroḍāśam arvatā tvaṣṭed enaṃ sauśravasāya jinvati
yaddhaviṣyam ṛtuśo devayānaṃ trir mānuṣāḥ pary aśvaṃ nayanti
atrā pūṣṇaḥ prathamo bhāga eti yajñaṃ devebhyaḥ prativedayann ajaḥ
upa prāgāt suman me 'dhāyi manma devānām āśā upa vītapṛṣṭhaḥ
anv enaṃ viprā ṛṣayo madanti devānāṃ puṣṭe cakṛmā subandhum
hotādhvaryur āvayā agnimindho grāvagrābha uta śaṃstā suvipraḥ
tena yajñena svaraṃkṛtena sviṣṭena vakṣaṇā āpṛṇadhvam
yūpavraskā uta ye yūpavāhāś caṣālaṃ ye aśvayūpāya takṣati
ye cārvate pacanaṃ saṃbharanty uto teṣām abhigūrtir na invatu
yad vājino dāma saṃdānam arvato yā śīrṣaṇyā raśanā rajjur asya
yad vā ghāsya prabhṛtam āsye tṛṇaṃ sarvā tā te api deveṣv astu
yad ūvadhyam udarasyāpavāti ya āmasya kraviṣo gandho asti
sukṛtā tañ śamitāraḥ kṛṇvantūta medhaṃ śṛtapākaṃ pacantu
yad aśvasya kraviṣo makṣikāśa yad vā svarau svadhitau ripram asti
yaddhastayoḥ śamitur yan nakheṣu sarvā tā te api deveṣv astu
yat te gātrād agninā pacyamānād abhi śūlaṃ nihatasyāvadhāvati
mā tad bhūmyām āśriṣan mā tṛṇeṣu devebhyas tad uśadbhyo rātam astu
ye vājinaṃ paripaśyanti pakvaṃ ya īm āhuḥ surabhir nirhareti
ye cārvato māṃsabhikṣām upāsate uto teṣām abhigūrtir na invatu
yan nīkṣaṇaṃ māṃspacanyā ukhāyā yā pātrāṇi yūṣṇa āsecanāni
ūṣmaṇyāpidhānā carūṇām aṅkāḥ sūnāḥ paribhūṣanty aśvam
yad aśvāya vāsa upastṛṇanty adhivāsaṃ yā hiraṇyāny asmai
saṃdānam arvantaṃ paḍvīśaṃ priyā deveṣv āyāmayanti
nikramaṇaṃ niṣadanaṃ vivartanaṃ yac ca paḍvīśam arvataḥ
yac ca papau yac ca ghāsiṃ jaghāsa sarvā tā te api deveṣv astu
mā tvāgnir dhanayīd dhūmagandhir mokhā bhrājanty abhivikta jaghriḥ
iṣṭaṃ vītam abhigūrtaṃ vaṣaṭkṛtaṃ taṃ devāsaḥ pratigṛbhṇanty aśvam
samiddho añjan kṛdaraṃ matīnāṃ ghṛtam agne madhumat pinvamānaḥ
vājī vahan vājinaṃ jātavedo devānāṃ vakṣi priyam ā sadhastham
tanūnapāt saṃ patho devayānān prajānan vājy apyetu devān
anu tvā sapte pradiśaḥ sacantāṃ svadhāṃ devair yajamānāya dhehi
īḍyaś cāsi vandyaś cāsi vājinn āśuś cāsi medhyaś cāsi sapte
agniṣ ṭvā devair vasubhiḥ sajoṣāḥ prītaṃ vahniṃ vahatu jātavedāḥ
stīrṇaṃ barhiḥ suṣṭarīmā juṣāṇoru pṛthu prathamānaṃ pṛthivyām
devebhir aktam aditiḥ sajoṣāḥ syonaṃ kṛṇvānā suvite dadhātu
etā u vaḥ subhagā viśvavārā vi pakṣobhiḥ śrayamāṇā ud ātaiḥ
ṛṣvāḥ satīḥ kavaṣaḥ śumbhamānā dvāro devīḥ suprāyaṇā bhavantu
antarā mitrāvaruṇā carantī mukhaṃ yajñānām abhi saṃvidāne
uṣāsā vāṃ suhiraṇye suśilpe ṛtasya yonā iha sādayāmi
prathamā vāṃ sarathinā suvarṇā devau paśyantau bhuvanāni viśvā
apiprayaṃ codanā vāṃ mimānā hotārā jyotiḥ pradiśā diśantā
ādityair no bhāratī vaṣṭu yajñaṃ sarasvatī saha rudrair na āvīt
iḍopahūtā vasubhiḥ sajoṣāḥ syonaṃ kṛṇvānā suvite dadhātu
tvaṣṭā vīraṃ devakāmaṃ jajāna tvaṣṭur arvā jāyata āśur aśvaḥ
tvaṣṭemā viśvā bhuvanā jajāna bahoḥ kartāram iha yakṣi hotaḥ
aśvo ghṛtena tmanyā samaktā upa devaṃ ṛtuśaḥ pātha etu
vanaspatir devalokaṃ prajānann agninā havyā svaditāni vakṣat
prajāpates tapasā vāvṛdhānaḥ sadyo jāto dadhiṣe yajñam agne
svāhākṛtena haviṣā purogā yāhi sādhyā havir adantu devāḥ
yuñjanti bradhnam aruṣaṃ carantaṃ pari tasthuṣaḥ
rocante rocanā divi
yuñjanty asya kāmyā harī vipakṣasā rathe
śoṇā dhṛṣṇū nṛvāhasā
ketuṃ kṛṇvann aketave peśo maryā apeśase
sam uṣadbhir ajāyathāḥ
jīmūtasyeva bhavati pratīkaṃ yad varmī yāti samadām upasthe
anāviddhayā tanvā jaya tvaṃ sa tvā varmaṇo mahimā pipartu
dhanvanā gā dhanvanājiṃ jayema dhanvanā tīvrāḥ samado jayema
dhanuḥ śatror apakāmaṃ kṛṇotu dhanvanā sarvāḥ pṛtanā jayema
vakṣyantīved āganīganti karṇaṃ priyaṃ sakhāyaṃ pariṣasvajānā
yoṣeva śiṅkte vitatādhi dhanvañ jyā iyaṃ samane pārayantī
te ācarantī samaneva yoṣā māteva putraṃ bibhṛtām upasthe
apa śatrūn vidhyataḥ saṃvidāne ārtnī ime visphurantī amitrān
bahūnāṃ pitā bahur asya putraḥ ciścā kṛṇoti samanāvagatya
iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ
rathe tiṣṭhan nayati vājinaḥ puro yatrayatra kāmayate suṣārathiḥ
abhīśūnāṃ mahimānaṃ panāyata manaḥ paścād anuyacchanti raśmayaḥ
tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ
avakrāmantaḥ prapadair amitrān kṣiṇanti śatrūnr anapavyayantaḥ
vanaspate vīḍvaṅgo hi bhūyā asmatsakhā prataraṇaḥ suvīraḥ
gobhiḥ saṃnaddho asi vīḍayasvāsthātā te jayatu jetvāni
divas pṛthivyāḥ pary antarikṣād vanaspatibhyaḥ pary āvṛtaṃ sahaḥ
apām ojmānaṃ pari gobhir āvṛtam indrasya vajraṃ haviṣā rathaṃ yaja
indrasya vajro marutām anīkaṃ mitrasya garbho varuṇasya nābhiḥ
semāṃ no havyadātiṃ juṣāṇo deva ratha prati havyā gṛbhāya
svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ
citrasenā iṣubalā amṛdhrāḥ satovīrā uravo vrātasāhāḥ
brāhmaṇāsaḥ pitaraḥ somyāsaḥ śive no dyāvāpṛthivī ubhe stām
pūṣā naḥ pātu duritād ṛtāvṛdho rakṣā mākir no aghaśaṃsa īśata
ṛjīte parivṛṅgdhi no 'śmā bhavatu nas tanūḥ
somo adhibravītu no 'ditiḥ śarma yacchatu
suparṇaṃ vaste mṛgo asyā danto gobhiḥ saṃnaddhā patati prasūtā
yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan
ahir iva bhogaiḥ paryeti bāhuṃ jyāyā hetiṃ paribādhamānaḥ
hastaghno viśvā vayunāni vidvān pumān pumāṃsaṃ paripātu viśvataḥ
ājaṅghanti sānv eṣāṃ jaghanaṃ upajighnatu
aśvājani pracetaso 'śvānt samatsu nodaya
upaśvāsaya pṛthivīm uta dyāṃ purutrā te manutāṃ viṣṭhitaṃ jagat
sa dundubhe sajūr indreṇa devair ārād davīyo apasedha śatrūn
ākrandaya balam ojo nā ādhā niṣṭanihi duritā bādhamānaḥ
apaprotha dundubhe ducchunā ita indrasya muṣṭir asi vīḍayasva
āmūr aja pratyāvartayemāḥ ketumad dundubhir vāvadīti
sam aśvaparṇāś carantu no naro 'smākam indra rathino jayantu
samid diśām āśayānaḥ svarvin madhu reto mādhavaḥ pātv asmān
agnir devo duṣṭarītur adabdha idaṃ kṣatraṃ rakṣatu pātv asmān
rathantaraṃ sāmabhiḥ pātv asmān gāyatrī chandasāṃ viśvarūpā
trivṛn no viṣṭhayā stomo ahnā samudro vāta idam ojaḥ pipartu
ugrā diśām abhibhūtir vayodhāḥ śuciḥ śukre ahann ojasīne
indrādhipatyaiḥ pipṛtād ato no mahi kṣatraṃ viśvato dhārayedam
bṛhat sāma kṣatrabhṛd vṛddhavṛṣṇaṃ triṣṭubhaujaḥ śubhitam ugravīram
indraḥ stomena pañcadaśena madhyam idaṃ vātena sagareṇa rakṣatu
prācī diśāṃ sahayaśā yaśasvatī viśve devāḥ prāvṛṣāhnāṃ svarvatī
vairūpe sāmann adhi tañ śakeyaṃ jagatyainaṃ vikṣv āveśayāmi
idaṃ kṣatraṃ duṣṭaram astv ojo 'nādhṛṣṭaṃ sahasyaṃ sahasvat
viśve devāḥ saptadaśena varca idaṃ kṣatraṃ salilavātam ugram
dhartrī diśāṃ kṣatram idaṃ dādhāropasthāśānāṃ mitravad astv ojaḥ
mitrāvaruṇā śaradāhnā cikittam asme rāṣṭrāya mahi śarma yacchatam
vairāje sāmann adhi me manīṣānuṣṭubhā saṃbhṛtaṃ vīryaṃ sahaḥ
idaṃ kṣatraṃ mitravad ārdradānu mitrāvaruṇā rakṣatam ādhipatyaiḥ
samrāḍ diśāṃ sahasāmnī sahasvaty ṛtur hemanto viṣṭhayā naḥ pipartu
avasyuvātā bṛhatī na śakvarī diśāṃ devy avatu no ghṛtācī
svarvatī sudughā naḥ payasvatīmaṃ yajñam avatu yā ghṛtācī
tvaṃ gopāḥ puraetota paścād bṛhaspate yāmyāṃ yuṅgdhi vācam
ūrdhvā diśāṃ rantir āśauṣadhīnāṃ saṃvatsareṇa savitā no ahnā
revat sāmāticchandā u chando 'jātaśatruḥ syonā no astu
stomas trayastriṃśe bhuvanasya patnī vivasvadvāte abhi no gṛṇīhi
ghṛtavatī savitur ādhipatye payasvatī rātir āśā no astu
anv adya no anumatir yajñaṃ deveṣu manyatām
agniś ca havyavāhano bhavataṃ dāśuṣe mayaḥ
anv id anumate tvaṃ manyāsai śaṃ ca nas kṛdhi
kratve dakṣāya no hinu pra nā āyūṃṣi tāriṣat
vaiśvānaro na ūtyā prayātu parāvataḥ
agnir ukthena vāhasā
pṛṣṭo divi
dhruvā diśāṃ viṣṇupatny aghorāsyeśānā sahaso yā manotā
bṛhaspatir mātariśvota vāyuḥ saṃdhvānā vātā abhi no gṛṇantu
viṣṭambho divo dharuṇā pṛthivyā asyeśānā jagato viṣṇupatnī
vyacasvatīṣayantī subhūtiḥ śivā no astv aditer upasthe
kayā naḥ
ko adya yuṅkte dhuri gā ṛtasya śimīvato bhāmino durhṛṇāyūn
āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt
agner manve prathamasyāmṛtānāṃ yaṃ pāñcajanyaṃ bahavaḥ samindhate
viśvasyāṃ viśi praviviśivāṃsam īmahe sa no muñcatv aṃhasaḥ
yasyedaṃ prāṇan nimiṣad yad ejati yasya jātaṃ janamānaṃ ca kevalam
staumy agniṃ nāthito johavīmi sa no muñcatv aṃhasaḥ
indrasya manve prathamasya pracetaso vṛtraghnaḥ stomā upa mām upāguḥ
yo dāśuṣaḥ sukṛto havam upa gantā sa no muñcatv aṃhasaḥ
yaḥ saṃgrāmaṃ nayati saṃ vaśī yudhe yaḥ puṣṭāni saṃsṛjati trayāṇi
staumīndraṃ nāthito johavīmi sa no muñcatv aṃhasaḥ
manve vāṃ mitrāvaruṇā tasya vittaṃ satyaujasā durhṛṇā yaṃ nudethe
yā rājānā sarathaṃ yāta ugrā tā no muñcatam āgasaḥ
yo vāṃ ratha ṛjuraśmiḥ satyadharmā mithucarantam upayāti dūṣayan
staumi mitrāvaruṇau nāthito johavīmi tā no muñcatamāgasaḥ
vāyoḥ savitur vidathāni manmahe yā ātmanvad bibhṛto yau ca rakṣataḥ
yau viśvasya paribhū babhūvathus tā no muñcatam āgasaḥ
upa śreṣṭhā na āśiro devayor dharmā asthiran
staumi vāyuṃ savitāraṃ nāthito johavīmi tā no muñcatam āgasaḥ
rathītamau rathīnām ahva ūtaye śubhaṃ gamiṣṭhau suyamebhir aśvaiḥ
yayor vāṃ devau deveṣv aniṣitam ojas tā no muñcatam āgasaḥ
yad ayātaṃ vahatuṃ sūryāyās tricakreṇa saṃsadam icchamānau
staumi devā aśvinau nāthito johavīmi tā no muñcatam āgasaḥ
marutāṃ manve adhi no bruvantu premāṃ vācaṃ viśvām avantu viśve
āśūn huve suyamān ūtaye te no muñcantv enasaḥ
tigmam āyudhaṃ vīḍitaṃ sahasvad divyaṃ śardhaḥ pṛtanāsu jiṣṇu
staumi devān maruto nāthito johavīmi te no muñcantv enasaḥ
devānāṃ manve adhi no bruvantu premāṃ vācaṃ viśvām avantu viśve
āśūn huve suyamān ūtaye te no muñcantv enasaḥ
yad idaṃ mābhiśocati pauruṣeyeṇa daivyena
staumi viśvān devān nāthito johavīmi te no muñcantv enasaḥ
anv adya no anumatiḥ
anv id anumate tvam
vaiśvānaro na ūtyā
tvam agne śociṣā śośucānā ā rodasī apṛṇā jāyamānaḥ
tvaṃ devaṃ abhiśaster amuñco vaiśvānara jātavedo mahitvā
urvī rodasī varivas kṛṇotaṃ kṣetrasya patnī adhi no bruvāthaḥ
staumi dyāvāpṛthivī nāthito johavīmi te no muñcatam aṃhasaḥ
ye aprathetām amitebhir ojobhir ye pratiṣṭhe abhavatāṃ vasūnām
staumi dyāvāpṛthivī nāthito johavīmi te no muñcatam aṃhasaḥ
yac ciddhi te puruṣatrā yaviṣṭhācittibhiś cakṛmā kaccid āgaḥ
kṛdhī ṣv asmaṃ aditer anāgān enāṃsi śiśratho viṣvag agne
yathā ha tyad vasavo gauryaṃ cit padi ṣitām amuñcatā yajatrāḥ
evo ṣv asman muñcatā vy aṃhaḥ pratāry agne prataraṃ nā āyuḥ
pratīpam anya ūrmir yudhyaty anvīpam anyo mithunatvāya
yat tasya gṛhṇāti yaḥ pratīpaṃ yudhyaty ojasā vā eṣa vīryeṇa pratīpaṃ yudhyati
ojasā vā etad vīryeṇa rāṣṭra ojo vīryaṃ dadhāti
atha yat tasya gṛhṇāti yo 'nvīpam īrayati māhiṣaṃ tena tokaṃ prajanayati
atha yan nadīpater apāṃ vā etan mithunam
apāṃ vā etan mithunena rāṣṭre mithunaṃ dadhāti
atha yad aprahāvarīṇāṃ madhyameṣṭheyaṃ tenāvarunddhe
atha yat parivāhiṇīnāṃ pārevasyantyās tena tokaṃ prajanayati
atha yā āpo 'ñśerāḥ
ojasā vā etā vīryeṇāpo 'ñśerāḥ
ojasā vā etad vīryeṇa rāṣṭra ojo vīryaṃ dadhāti
atha yat kūpyānām ubhayīs tenāpo 'varunddhe
yāś ca samudriyā yāś cāsamudriyā īśvarā vā etam etā srotasyā āpo 'śāntā nirmṛjaḥ
yat sthāvarāṇāṃ gṛhṇāti śāntyā anirmārgāya
yā ātapati varṣati yāś ca paridadṛśre tā āpo brahmavarcasyāḥ
tābhī rāṣṭre brahmavarcasaṃ dadhāti
atha yaddhrādunīnāṃ viśas tena vīryam avarunddhe
atha yat puṣpāṇām āraṇyaṃ tena
atha yad ulbyānāṃ vajro vai paśavaḥ
vajrā ulbyāḥ
vajreṇa vā etad rāṣṭre vajraṃ dadhāti
atha yat payasaḥ payasā vā etad rāṣṭre payo dadhāti
atha yad ghṛtasyaitā vā āpo 'nādhṛṣyāḥ
tābhī rāṣṭram anādhṛṣyaṃ karoti
atha yan madhor apāṃ vā eṣa oṣadhīnāṃ rasaḥ
apāṃ vā etad oṣadhīnāṃ rasena rāṣṭre rasaṃ dadhāti
ṣoḍaśa vā ete grahāḥ prājāpatyāḥ
samānītaḥ saptadaśaḥ
prajāpatiḥ saptadaśaḥ
prajāpatim evāpnoti
devīr āpo madhumatīḥ saṃsṛjyadhvaṃ mahi kṣatraṃ kṣatriyāya vanvānā iti
etā hi kṣatrasya vantrīḥ
anādhṛṣṭāḥ sīdatorjasvatīr mahi varcaḥ kṣatriyāya dadhatīr iti
etā hi kṣatrasya dhātrīḥ
anibhṛṣṭam asīti
anibhṛṣṭaṃ hy eva rāṣṭram akaḥ
tapojā iti
tapojā hi rāṣṭram
somasya dātram iti somasya hy etad dātram
śukrā vaḥ śukreṇa punāmi candrā vaś candreṇa punāmīti
āyur vai hiraṇyam
āyuṣyā evainā akaḥ
varco vai hiraṇyaṃ
varcasyā evainā akaḥ
devo vaḥ savitā punātv achidreṇa pavitreṇeti
etad vā achidraṃ pavitraṃ yat sūryasya raśmayaḥ
achidreṇaivaināḥ pavitreṇa punāti
svāhā rājasūyā iti
rājasūyā hy etāḥ
sadhamādo dyumnyā ūrjā ekā iti vyānayati vāruṇyā
vāruṇīr hy āpaḥ
svayaiva devatayā
rudra yat te giriparaṃ nāmeti
rudram evāsmāt tena niravadayate
tasmin hutam asi yameṣṭam asi svāheti
mṛtyur vai yamaḥ
mṛtyum evāsmāt tena niravadayate
soma indro varuṇo mitro agnis te devā dharmadhṛto dharmaṃ dhārayantv iti
ete vai devā dharmadhṛto yad ime prāṇāḥ
yad enam etebhyo 'procyābhiṣiñceyur aparodhukā enaṃ syuḥ
atha yad enam etebhyaḥ procyābhiṣiñcanti tathā hainam anaparodhukā bhavanti
parṇasya vā agre 'nte brahma samavadanta
tad vāva suśravā yat tad aśṛṇot
parṇamayenābhiṣiñcati
brahmābhiṣiñcati
brahmavarcasenaivainam abhiṣiñcati
atho brahma vai brahmā
brahmaṇaivainaṃ brahmābhiṣiñcaty āśvatthena vaiśyaḥ
viśo vīryam apākrāmat
tad aśvatthaṃ prāviśat
sa tena vīryeṇa bharbharābhavat
tad viśa evaitena vīryam avarunddhe
audumbareṇa bhrātṛvye
ūrg vā udumbaraḥ
ūrjaṃ vā etad annādyaṃ yajamāno bhrātṛvyasya vṛṅkte
yo janyo mitraṃ sa naiyagrodhena
mitreṇa vai kṣatraṃ vyavatatam avarodhair nyagrodhaḥ
mitreṇa vā etat kṣatraṃ vyavatanoti draḍhimne 'śithiratvāya
kṣatrasya yonir asi kṣatrasyolbam asi kṣatrasya nābhir asīti
indro vai yad ajāyata tasya vā eṣa yonir āsīd yat tārpyam ulbaṃ pāṇḍaram
nābhir uṣṇīṣaḥ
sūtavaśāyā adhyajāyata
sūnā catuḥpady ūdhar āsīt
nīvārāḥ pīyūṣaḥ
tasmān naivāraḥ puroḍāśaḥ
pañcāśatam anyasminn akṣaṇy ānakty ekapañcāśatam anyasmin
śatāyur vai puruṣaḥ śatavīryaḥ
āyur eva vīryam āpnoti
apa upaspṛśati
amṛtaṃ vā āpaḥ
amṛtenaivainaṃ saṃrambhayati
āvitto agnir gṛhapatir iti
gārhapatyāyaivainam āvedayati
āvittā indro vṛddhaśravā iti
indriyaṃ vā indraḥ
indriyāyaivainam āvedayati
āvittau mitrāvaruṇau dhṛtavratā iti
ahorātre vai mitrāvaruṇau
ahorātrābhyām evainam āvedayati
āvitte dyāvāpṛthivī ṛtāvṛdhā iti
dyāvāpṛthivībhyām evainam āvedayati
āvittaḥ pūṣā viśvavedā iti
paśavo vai pūṣā
paśubhya evainam āvedayati
āvittā devy aditir iti
ādityā vā imāḥ prajāḥ
tābhya evainam āvedayati
āvitto 'yam asā āmuṣyāyaṇo 'muṣyāḥ putro 'muṣyāṃ viśīti
