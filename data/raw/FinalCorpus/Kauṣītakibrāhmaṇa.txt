asmin vai loke ubhaye deva manuṣyāḥ āsuḥ
te devāḥ svargam lokam yantaḥ agnim ūcuḥ tvam naḥ asya lokasya adhyakṣaḥ edhi iti
tān agniḥ uvāca atha yat vaḥ aham ghora saṃsparśatamaḥ asmi an apacāyitāraḥ manuṣyāḥ katham vaḥ tat bhaviṣyati yat manuṣyeṣu iti
atha
te devāḥ ūcuḥ tasya vai te vayam ghorāḥ tanūḥ vinidhāsyāmaḥ atha yā eva te śivā śagmā yajñiyā tanūḥ tayā iha manuṣyebhyaḥ bhaviṣyasi iti
tasya apsu pavamānām adadhuḥ vāyau pāvakām āditye śucim
āditye
atha yā eva asya śivā śagmā yajñiyā tanūḥ āsīt tayā iha manuṣyebhyaḥ atapat
etāḥ vai agneḥ tanvaḥ
tat yat etāḥ devatāḥ yajati atra agniḥ sa aṅgaḥ sa tanūḥ prītaḥ bhavati
tāḥ vai tisraḥ bhavanti
trayaḥ vai ime lokāḥ
imān eva tat lokān āpnoti
paurṇamāsam prathamāyai tantram bhavati āmāvāsyam dvitīyāyai
bhavati
tena ha asya darśapūrṇamāsau anvārabdhau bhavataḥ
īḍitavatyau havyavāḍvatyau prathamāyai saṃyājye
tat saṃyājyā rūpam
dvi agnī dvitīyāyai
dvau hi agnī yajati
saptadaśa sāmidhenīkā tṛtīyā
saptadaśa sāmidhenīkāḥ vai iṣṭi paśubandhāḥ
tat iṣṭi paśubandhān āpnoti
sadvantau ājyabhāgau bhavataḥ
asāni iti vai agnīn ādhatte
syām iti kāmayate
sa yadi ha vai api vīraḥ iva san agnīn ādhatte kṣipre eva sambhavati
kṣipre bhogya tām aśnute yaḥ sadvantau kurute
virājau saṃyājye
śrīḥ virāj annādyam
śriyaḥ virājaḥ annādyasya upāptyai
tāḥ vai gāyatryaḥ bhavanti
gāyatraḥ vai agniḥ gāyatra chandāḥ
svena eva tat chandasā agnīn ādhatte
tāḥ vai upāṃśu bhavanti
retaḥ siktiḥ vai agnyādheyam
upāṃśu vai retaḥ sicyate
abhirūpāḥ bhavanti
yat yajñe abhirūpam tat samṛddham yajñasya yajñasya eva eva samṛddhyai
dvādaśa dadyāt
dvādaśa vai māsāḥ saṃvatsaraḥ
saṃvatsarasya eva āptyai
aśvam trayodaśam dadāti
yaḥ trayodaśaḥ māsaḥ tasya āptyai
deva asurāḥ vai eṣu lokeṣu saṃyattāḥ āsuḥ
tebhyaḥ agniḥ apākrāmat
saḥ ṛtūn prāviśat
te devāḥ hatvā asurān vijitya agnim anvaicchan
tam yamaḥ ca varuṇaḥ ca anvapaśyatām
tam upāmantrayanta
tam ajñapayan
tasmai varam adaduḥ
sa ha etam varam vavre prayājān me anuyājān ca kevalān ghṛtam ca apām puruṣam ca auṣadhīnām iti
tasmāt āhuḥ āgneyāḥ prayāja anuyājāḥ āgneyam ājyam iti
tatas vai devāḥ abhavan parā asurāḥ
parā
bhavati ātmanā parā asya dveṣyaḥ yaḥ evam veda
tat āhuḥ kasmin ṛtau punar ādadhīta iti
varṣāsu iti ha eke āhuḥ
varṣāsu vai sarve kāmāḥ
sarveṣām eva kāmānām āptyai
madhyāvarṣe punarvasū nakṣatram udīkṣya punar ādadhīta
punar mā vasu vittam upanamatu iti
atha u punar kāmasya upāptyai
tat vai na tasmin kāle pūrvapakṣe punarvasubhyām sampadyate
yā eva eṣā āṣāḍhyāḥ upariṣṭāt amāvāsyā bhavati tasyām punar ādadhīta
sā punarvasubhyām sampadyate
upāptaḥ amāvāsyāyām kāmaḥ bhavati upāptaḥ varṣāsu upāptaḥ punarvasvoḥ
tasmāt tasyām punar ādadhīta
pañca kapālaḥ puroḍāśaḥ bhavati
pañca padā paṅktiḥ
pāṅktaḥ vai yajñaḥ yajñasya eva āptyai
vibhaktibhiḥ prayāja anuyājān yajati
ṛtavaḥ vai prayāja anuyājāḥ
ṛtubhyaḥ enam tat samāharanti
agne āyāhi vītaye agnim dūtam vṛṇīmahe agninā agniḥ samidhyate agniḥ vṛtrāṇi jaṅghanat agneḥ stomam manāmahe agnā yaḥ martyaḥ duvaḥ iti etāsām ṛcām pratīkāni vibhaktayaḥ
tāḥ vai ṣaṭ bhavanti
ṣaṭ vai ṛtavaḥ
ṛtubhyaḥ eva enam tat punar samāharati
yathāyatham uttamau prayāja anuyājau yajati
tathā ha asya prayāja anuyājebhyaḥ anitam bhavati
vārtraghnaḥ pūrvaḥ ājyabhāgaḥ pāpmanaḥ eva vadhāya
atha u ha asya paurṇamāsāt tantrāt anitam bhavati
agnim stomena bodhaya iti
agnaye buddhimate pūrvam kuryāt iti ha eke āhuḥ
svapiti iva vai etasya agniḥ yaḥ agnim udvāsayate tat eva enam tat punar prabodhayati iti
vārtraghnaḥ tu eva sthitaḥ
agne āyūṃṣi pavase iti uttarasya puronuvākyā
pavase id
tat saumyam rūpam
kevalaḥ āgneyaḥ hi yajña kratuḥ
tat yat pavamānasya kīrtayati tathā ha asya saumyāt ājyabhāgāt anitam bhavati
padapaṅktayaḥ yājyā puronuvākyāḥ
pañca padā paṅktiḥ
pāṅktaḥ vai yajñaḥ yajñasya eva āptyai
vyatiṣaktāḥ bhavanti
vyatiṣaktāḥ iva vai ime prāṇāḥ ātmānam bhuñjanti iti
sā sarvā eva sa sāmidhenīkā upāṃśu bhavati ā pūrvābhyām anuyājābhyām
ā hi atas vibhaktayaḥ anuprotāḥ bhavanti
atha u sarve vai kāmāḥ vibhaktiṣu
tasmāt upāṃśu bhavanti sarveṣām eva kāmānām āptyai
uccais tu eva uttamena anuyājena yajati
uccais sūktavāka śamyuvākau āha
tat yathā avidam iti āvis naṣṭam kuryāt evam tat āvis kāmān karoti āpam iti
trayam ha eke upāṃśu kurvanti vibhaktīḥ uttaram ājyabhāgam haviḥ iti
etāvat hi āgantu bhavati iti
sā vai upāṃśu niruktā bhavati
dvayam vai agneḥ rūpam niruktam ca aniruktam ca
ca
tat eva asya tena āpnoti
sarva āgneyam ha eke kurvanti
na tathā kuryāt
tasyai punar utsyūtaḥ jarat saṃvyāyaḥ punar saṃskṛtaḥ kadrathaḥ anaḍvān hiraṇyam vā dakṣiṇā
punaḥkarma hi etat
ādityā dvitīyā
pratiṣṭhā vai aditiḥ
pratiṣṭhityai eva
pratiṣṭhityai eva
gharmaḥ vai eṣa pravṛjyate yat agnihotram
tat asau vai gharmaḥ yaḥ asau tapati
etam eva tat prīṇāti
sa vai sāyam ca prātar ca juhoti agnaye sāyam sūryāya prātar
sauryam vai ahar āgneyī rātriḥ
mukhatas eva tat ahar rātre prīṇāti
payasā juhuyāt
eṣa ha vai sarvāsām oṣadhīnām rasaḥ yat payaḥ
sarvaiḥ eva tat rasaiḥ agnīn prīṇāti
tat u vai āhuḥ yat aśanasya eva juhuyāt sarvam vai idam agneḥ annam svena eva tat annena agnīn prīṇāti iti
gārhapatye adhiśritya āhavanīye juhuyāt
śrapaṇaḥ vai gārhapatyaḥ
āhavane āhavanīyaḥ
tasmāt gārhapatye adhiśritya āhavanīye juhuyāt
dvi antān aṅgārān karoti
imau eva tat lokau vitārayati
tasmāt hi imau lokau saha santau nānā iva
atha yat adhiśritya avadyotayati śrapayati eva etat tat
atha yat apaḥ pratyānayati āpaḥ kṛtsnāni ha vai sarvāṇi havīṃṣi bhavanti
haviṣaḥ eva kṛtsna tāyai
atha yat punar avadyotayati apaḥ eva tat śrapayati
udak homīyam udvāsayati traividhyāya
trivṛt hi deva karma
an ucchindan iva haret
tathā ha yajamānaḥ apracyāvukaḥ bhavati
atha upaveṣeṇa dakṣiṇatas aṅgārān upaspṛśati namaḥ devebhyaḥ iti
na hi namaskāram ati devāḥ
ati
devāḥ
su pratyūḍhān aṅgārān pratyūhet
tathā ha asya na antama cāriṇī cana naśyati
catuḥ unnayet
catuṣṭayam vai idam sarvam
asya eva sarvasya āptyai
pañca kṛtvā unnayet
pāṅktaḥ vai yajñaḥ
yajñasya eva āptyai
upasadaḥ agnihotre veditavyāḥ
unnīya uttareṇa gārhapatyam upasādayati
tat imam lokam āpnoti
āhavanīye hoṣyan dvitīyam
pālāśīm samidham abhyādadhāti
somaḥ vai palāśaḥ
sā prathamā soma āhutiḥ
prādeśa mātrī bhavati
prādeśa mātram hi ime ātmanaḥ adhi prāṇāḥ
dvi aṅgulam samidhaḥ atihṛtya anudṛbhan iva abhijuhoti
dvi aṅgule vai idam mukhasya annam dhīyate
dhūmāyantyām grāma kāmasya juhuyāt jvalantyām brahmavarcasa kāmasya aṅgāreṣu paśu kāmasya
abhyādhāya iti tu eva sthitam
atra hi eva ete sarve kāmāḥ upāpyante iti
ubhe āhutī hutvā japati
yā yajñasya samṛddhasya āśīḥ sā me samṛdhyatām iti
yāḥ vai yajñasya samṛddhasya āśīḥ sā yajamānasya bhavati
uttarāvatīḥ āhutīḥ juhuyāt
uttarottariṇaḥ eva tat svargān lokān āpnoti
srucaḥ budhnena aṅgārān upaspṛśati
svarge eva tat loke yajamānam dadhāti
dvis udīcīm srucam udyacchati
rudram eva tat svāyām diśi prītvā avasṛjati
tasmāt hūyamānasya uttaratas na tiṣṭhet
na id etasya akhilasya devasya pariprārdhe asāni iti
tām uttaratas sāyam upamārṣṭi pratīcīm
ādityam tat astam nayati
dakṣiṇatas ūrdhvām prātar
ādityam tat unnayati
yat pūrvam upamārṣṭi tat kūrce nilimpati
oṣadhīḥ tena prīṇāti
uttānam
yat dvitīyam tat dakṣiṇena kūrcam uttānam pāṇim nidadhāti
pitṝn tena prīṇāti
atha yat dvis pradeśinyā prāśnāti garbhān pūrveṇa prīṇāti
tasmāt an aśnantaḥ garbhāḥ prāṇanti
vayāṃsi uttareṇa
tasmāt vayāṃsi bahu kiṃca kiṃcid iva bhakṣayanti śvetam iva prasrāvayanti
atha yat srucā bhakṣayati bhūtam ca tena bhavyam ca prīṇāti
atha yat srucam nirleḍhi sarva deva janān tena prīṇāti
atha yat srucam mārjayate rakṣaḥ deva janān tena prīṇāti
atha yat prācīḥ udīcīḥ apaḥ utsiñcati gandharva apsarasaḥ tena prīṇāti
atha yat prācīm udīcīm srucam uddiśati rudram eva tat svāyām diśi dadhāti
evam agnihotreṇa sarvāṇi bhūtāni prīṇāti
āhavanīye eva juhuyāt iti ha eke āhuḥ
sarveṣu tu eva juhuyāt
homāya hi ete ādhīyante
catasraḥ gārhapatye
catasraḥ anvāhāryapacane
dve āhavanīye
tāḥ daśa sampadyante
daśa daśinī virāj
śrīḥ virāj annādyam
śriyaḥ virājaḥ annādyasya upāptyai
sa yaḥ evam virāj sampannam agnihotram juhoti sarvān kāmān āpnoti
atha yat hutvā agnīn upatiṣṭhate prītvā eva tat deveṣu antatas artham vadate
yat u eva vatsam spṛśati tasmāt vātsapram
tathā ha yajamānāt paśavaḥ an utkrāmukāḥ bhavanti
atha yat apaḥ ācamya vratam visṛjate apsu eva tat vratam dadhāti
tāḥ asya vratam gopāyanti ā punar homāt
atha u yat pravatsyan ca proṣivān ca agnīn upatiṣṭhate abhivādaḥ ha eṣa devatāyai yat utkāśam bhavati
atha u agnibhyaḥ eva etat ātmānam paridadāti ye ca enam anvañcaḥ bhavanti
atha yat araṇyoḥ agnīn samāropayate deva rathaḥ vai araṇī deva rathe eva enān tat samāropayate
saḥ etena deva rathena svasti svargam lokam samaśnute
yat u eva punar punar nirmanthate tena u ha eva asya punarādheyam upāptam bhavati
ye vai ke ca ānandāḥ anne pāne mithune rātryāḥ eva te saṃtatāḥ avyavacchinnāḥ kriyante
teṣām rātriḥ kārotaraḥ ye u vai ke ca ānandāḥ
annāt eva te sarve jāyante
te devāḥ abruvan katham nu imān vayam ānandān asmādṛśasya eva pratigṛhṇīyāma iti
te apām ūrdhvam rasam udauhan
tāḥ oṣadhayaḥ ca vanaspatayaḥ ca samabhavan
oṣadhīnām ca vanaspatīnām ca ūrdhvam rasam udauhan
tat phalam abhavat
phalasya ūrdhvam rasam udauhan
tat annam abhavat
annasya ūrdhvam rasam udauhan
tat retaḥ abhavat
retasaḥ ūrdhvam rasam udauhan
sa puruṣaḥ abhavat
saḥ ayam puruṣaḥ yat prāṇiti vā apāniti vā na tat prāṇena na apānena āha iti prāṇiṣam vā apāniṣam vā iti
vācā eva tat āha
tat prāṇa apānau vācam apītaḥ vāc mayau bhavataḥ
atha yat cakṣuṣā paśyati na tat cakṣuṣā āha iti adrākṣam iti
vācā eva tat āha
tat cakṣuḥ vācam apyeti vāc mayam bhavati
atha yat śrotreṇa śṛṇoti na tat śrotreṇa āha iti aśrauṣam iti
vācā eva tat āha
tat śrotram vācam apyeti vāc mayam bhavati
atha yat manasā saṃkalpayate na tat manasā āha iti samacīkﾱpam iti
vācā eva tat āha
tat manaḥ vācam apyeti vāc mayam bhavati
atha yat aṅgaiḥ suśīmam vā duḥśīmam vā spṛśati na tat aṅgaiḥ āha iti suśīmam vā duḥśīmam vā asprākṣam iti
suśīmam vā duḥśīmam vā
vācā eva tat āha
tat sarvaḥ ātmā vācam apyeti
tat etat ṛcā abhyuditam na indrāt ṛte pavate dhāma kiṃcana iti
vāc vai indraḥ
indraḥ
na hi ṛte vācaḥ pavate dhāma kiṃcana
sa vai sāyam juhoti agniḥ jyotiḥ jyotiḥ agniḥ iti
tam jyotiḥ santam jyotiḥ iti āha
sa satyam vadati
tasya ayam vāc mayaḥ ātmā satya mayaḥ bhavati
satya mayāḥ u devāḥ
atha svāhā iti juhoti
tasya etām devāḥ satya hutasya āhutim pratigṛhṇanti
rātryāḥ u śīrṣan satyam vadati
sa yadi ha vai api tatas ūrdhvam mṛṣā vadati satyam ha eva asya uditam bhavati
rātryāḥ u hi śīrṣan satyam vadati
atha prātar juhoti sūryaḥ jyotiḥ jyotiḥ sūryaḥ iti
tam jyotiḥ santam jyotiḥ iti āha
sa satyam vadati
tasya ayam vāc mayaḥ ātmā satya mayaḥ bhavati
satya mayāḥ u devāḥ
atha svāhā iti juhoti
tasya etām devāḥ satya hutasya āhutim pratigṛhṇanti
ahnaḥ u śīrṣan satyam vadati
sa yadi ha vai api tatas ūrdhvam mṛṣā vadati satyam ha eva asya uditam bhavati
ahnaḥ hi śīrṣan satyam vadati
sa vai eṣaḥ agniḥ udyati āditye ātmānam juhoti
asau astam yan sāye agnau ādityaḥ ātmānam juhoti
rātriḥ eva ahan juhoti ahar rātrau
prāṇaḥ eva apāne juhoti apānaḥ prāṇe
tāni vai etāni ṣaḍ juhvati anyonye ātmānam
sa yaḥ etāni ṣaḍ juhvati veda a juhvataḥ eva asya agnihotram hutam bhavati
bhavati
juhvataḥ eva asya dvis hutam bhavati yaḥ evam veda
sa yadi ha vai api suruśāt evam vidvān agnihotram juhoti prati ha eva asya ete devāḥ āhutī gṛhṇanti
yasya u ha vai api devāḥ sakṛt aśnanti tatas eva saḥ amṛtaḥ
satya mayaḥ ha vai amṛta mayaḥ sambhavati yaḥ evam veda
tasmāt evaṃvid agnihotram juhuyāt iti
udite hotavyam an udite iti mīmāṃsante
sa yaḥ udite juhoti prasavate eva etat mahate devāya ātithyam karoti
atha yaḥ anudite juhoti saṃnihitāya eva etat mahate devāya ātithyam karoti
tasmāt anudite hotavyam
vṛṣaśuṣmaḥ vātāvataḥ pūrveṣām ekaḥ jīrṇiḥ śayānaḥ
tat ha api vṛṣaśuṣmaḥ vātāvataḥ pūrveṣām ekaḥ jīrṇiḥ śayānaḥ rātryām eva ubhe āhutī hūyamāne dṛṣṭvā uvāca rātryām eva ubhe āhutī juhvati iti
rātryām hi iti sa ha uvāca
vaktāsmaḥ nu eva vayam amum lokam paretya pitṛbhyaḥ atha u eva enam na śraddhātāraḥ yat u eva etat ubhayedyus agnihotram ahūyata anyedyus vā tat etarhi hūyate rātryām eva iti
etat eva kumārī gandharva gṛhītā uvāca rātryām eva ubhe āhutī juhvati iti
rātryām hi iti sā ha uvāca
saṃdhau juhuyāt
samudraḥ ha vai eṣa sarvaṃharaḥ yat ahorātre
tasya ha ete gādhe tīrthe yat saṃdhye
tat yathā gādhābhyām tīrthābhyām samudram atīyāt tādṛś tat yat saṃdhau juhoti
atha u deva senā ha vai eṣā adhva gā haniṣyantī yat ahorātre
tasyāḥ ha ete pakṣasī yat saṃdhye
tat yathā pakṣābhyām kṣipram adhvānam anviyāt tādṛś tat yat saṃdhau juhoti
atha u mṛtyoḥ ha vai etau virāja bāhū yat ahar rātre
tat yathā virāja bāhubhyām parijigrahīṣyan antareṇa atimucyeta tādṛś tat yat saṃdhau juhoti
tat u ha sma āha kauṣītakiḥ sāyam astamite purā tamasaḥ tasmin kāle juhuyāt sa deva yānaḥ ketuḥ tam eva ārabhya svasti svargam lokam eti prātar purā udayāt apahate tamasi tasmin kāle juhuyāt tam eva ārabhya svasti svargam lokam eti atha yaḥ atas anyathā agnihotram juhoti śyāmaśabalau ha asya agnihotram vikhidataḥ ahar vai śabalaḥ rātriḥ śyāmaḥ sa yaḥ mahārātre juhoti śyāmaḥ ha asya agnihotram vikhidati atha yaḥ mahāhne juhoti śabalaḥ ha asya agnihotram vikhidati tat vai khalu yadā eva kadācana juhuyāt huta samṛddhim eva upāsīta iti huta samṛddhim eva upāsīta iti
śabalaḥ
yat darśa pūrṇamāsayoḥ upavasati na ha vai avratasya devāḥ haviḥ aśnanti
tasmāt upavasati uta me devāḥ haviḥ aśnīyuḥ iti
pūrvām paurṇamāsīm upavaset iti paiṅgyam
uttarām iti kauṣītakam
yām paryastamayam utsarpet iti sā sthitiḥ
pūrvām paurṇamāsīm upavaset
a nirjñāya purastāt amāvāsyāyām candramasam yat upavasati tena pūrvām prīṇāti
yat yajate tena uttarām
uttarām upavaset
uttarām u ha vai samudraḥ vijate somam anu daivatam
etat vai deva satyam yat candramāḥ
tasmāt uttarām upavaset
atha yat purastāt sāmidhenīnām japati svastyayanam eva tat kurute
hiṃkṛtya sāmidhenīr anvāha
vajro vai hiṃkāraḥ
vajreṇa eva tad yajamānasya pāpmānaṃ hanti
trir hiṃkaroti
trivṛd vai vajraḥ
vajram eva tad abhisaṃpādayati
etena vai devās trivṛtā vajreṇaibhyo lokebhyo 'surān anudanta
tatho evaitad yajamāna etenaiva trivṛtā vajreṇaibhyo lokebhyo dviṣato bhrātṛvyān nudati
ekādaśa sāmidhenīr anvāha
ekādaśākṣarā vai triṣṭup
traiṣṭubha indraḥ
tad ubhā indrāgnī āpnoti
triḥ prathamayā trir uttamayā pañcadaśa sampadyate
pañcadaśa vai pūrvapakṣāparapakṣayor ahāni
tat sāmidhenībhiḥ pūrvapakṣāparapakṣāvāpnoti
atho vajro vai sāmidhenyaḥ
pañcadaśo vai vajraḥ
vajreṇaiva tad yajamānasya pāpmānaṃ hanti
yad v eva triḥ prathamāṃ trir uttamām
yajñasyaiva tad barsau nahyati sthemne avisraṃsāya
tāsāṃ vai trīṇi ṣaṣṭiśatānyakṣarāṇāṃ bhavanti
trīṇi vai ṣaṣṭiśatāni saṃvatsarasyāhnām
tat sāmidhenībhiḥ saṃvatsarasyāhāny āpnoti
tā vai gāyatryo bhavanti
gāyatro vā agnir gāyatracchandāḥ
svena eva tacchandasāgniṃ stauti
abhirūpā bhavanti
yad yajñe abhirūpaṃ tat samṛddhaṃ yajñasyaiva samṛddhyai
uttamāyai tṛtīye vacane praṇavena nigadam upasaṃdadhāti
agne mahān asi brāhmaṇa bhārata iti
agniḥ vai bharataḥ
sa vai devebhyaḥ havyam bharati
atha yat yajamānasya ārṣeyam āha na ha vai anārṣeyasya devāḥ haviḥ aśnanti
tasmāt asya ārṣeyam āha
atha etam pañcadaśa padam nigadam upasaṃdadhāti
eṣā ha vai sāmidhenīnām nivid
tasmāt pañcadaśa padaḥ bhavati
pañcadaśa hi sāmidhenyaḥ
sa vai a chandaskṛtaḥ bhavati
dvayam vai idam sarvam chandaskṛtam ca a chandaskṛtam ca
tena sarveṇa agnim stavāni iti
tasya sapta padāni
sapta vai chandāṃsi
sarveṣām eva chandasām āptyai
atha catvāri atha catvāri
catuṣṭayam vai idam sarvam
asya eva sarvasya āptyai
atha yat vyavagrāham devatāḥ āvāhayati nānā hi ābhyaḥ havīṃṣi gṛhītāni bhavanti
tasmāt vyavagrāham devatāḥ āvāhayati
atha yat agnim agninā āvāhayati eṣā vai agneḥ yajñiyā tanūḥ yā asya havya vāh
sā vai asau yat adaḥ amuṣya ādityasya upariṣṭāt divi iva bhāti jyotiḥ iva
tat yat āha agnim agne āvaha iti tām āvaha iti eva tat āha
atha yat devān ājyapān āvāhayati prayāja anuyājān tat āvāhayati
atha yat agnim hotrāya āvāhayati sviṣṭakṛtam tat āvāhayati
atha yat svam mahimānam āvāhayati vāyum tat āvāhayati
vāyuḥ vai agneḥ svaḥ mahimā
tena hi sampadya mahimānam gacchati
yat vācā anvāha vācā yajati tena u ha eva asya svaḥ mahimā iṣṭaḥ bhavati
ā ca vaha jātavedaḥ su yujā ca yaja iti āha
āvaha ca jātavedaḥ devān sayujā ca devatāḥ yaja iti eva enam tat āha
atha yat parastāt sāmidhenīnām japati vajraḥ vai sāmidhenyaḥ tam eva etat śamayati purastāt ca upariṣṭāt ca
atha yat sruc ādāpanena srucau ādāpayati deva ratham eva tat yunakti devebhyaḥ haviḥ pradāsyan
saḥ etena deva rathena svasti svargam lokam samaśnute
prayājān yajati
ṛtavaḥ vai prayājāḥ
ṛtūn eva tat prīṇāti
te vai pañca bhavanti
taiḥ yat kiṃca pañcavidham adhidaivatam adhyātmam tat sarvam āpnoti
samidhaḥ yajati vasantam eva
vasante vai idam sarvam samidhyate
tanūnapātam yajati grīṣmam eva
grīṣme hi tanvam tapati
iḍaḥ yajati varṣāḥ eva
varṣābhiḥ hi īḍitam annādyam uttiṣṭhati
barhiḥ yajati śaradam eva
śaradi hi barhiṣṭhāḥ oṣadhayaḥ bhavanti
svāhākṛtim antam yajati hemantam eva
hemante vai idam sarvam svāhākṛtam
tat āhuḥ yat pañca prayājāḥ ṣaṭ ṛtavaḥ kva etam ṣaṣṭham ṛtum yajati iti
yat eva caturthe prayāje samānayati tat enam itareṣu anuvibhajati
atha yat uttame prayāje devatāḥ samāvapati prayāja bhājaḥ eva enāḥ tat karoti
yathā agniḥ sarveṣu haviḥṣu bhāgī bhavati
tat evam tat agneḥ bhāge devatāḥ bhāginīḥ karoti
na atra agnim hotrāt iti āha
paśavaḥ vai prayājāḥ
rudraḥ sviṣṭakṛt
na id rudreṇa yajamānasya paśūn prasajāni iti
svāhā devāḥ ājya pāḥ juṣāṇāḥ agne ājyasya vyantu iti ha eke āhuḥ
na tathā kuryāt
ardham ha vai yajñasya ājyam ardham haviḥ
sa yat ha anyatarat brūyāt ardham ha vai yajñasya samiṣṭam syāt ardham a samiṣṭam
tasmāt svāhā devāḥ ājya pāḥ juṣāṇāḥ agne ājyasya haviṣaḥ vyantu iti eva brūyāt
atha yat paurṇamāsyām vārtraghnau ājya bhāgau bhavataḥ paurṇamāsena vai indraḥ vṛtram ahan
atha yat amāvāsyāyām vṛdhanvantau kṣayam vai atra candraḥ gacchati
tam eva etat āpyāyayati tam vardhayati
tau vai juṣāṇayājyau bhavataḥ
samānahaviṣau hi prayājair bhavataḥ
atho brahma vai juṣāṇaḥ
brahmaṇaiva tad devebhyo haviḥ prayacchati
tau vai trivṛtau bhavataḥ
yeyajāmaho nigado vaṣaṭkāraḥ
cakṣur vā ājyabhāgau
trivṛd vai cakṣuḥ śuklaṃ kṛṣṇaṃ lohitam iti
tau na paśau na some karoti
paśunā vai cakṣuṣmān adhvaraḥ
neccaturakṣaṃ bībhatsam adhvaraṃ karavāṇīti
atha yadāvatyo hūtavatyaḥ puronuvākyā bhavanti
pravatyaḥ prattavatyo yājyāḥ
hūtvaiva tad devebhyo haviḥ prayacchati
tā vai gāyatrītriṣṭubhau bhavanti
brahma vai gāyatrī
kṣatraṃ triṣṭup
brahmakṣatrābhyām eva tad devebhyo haviḥ prayacchati
ṛgante vaṣaṭkaroti
tathā hāsya sarvā yājyā rūpavatyo bhavanti
ṣaḍ iti vaṣaṭkaroti
ṣaḍ vā ṛtavaḥ
ṛtūn eva tat prīṇāti
bārhatarāthantaraṃ vaṣaṭkuryāt purastād dīrgham upariṣṭāddhrasvam
yaddhrasvaṃ tad rathantaram
yaddīrghaṃ tad bṛhat
atho iyaṃ vai rathantaram asau bṛhat
anayor eva tat pratitiṣṭhati
athaitāvān vai vāco vikāraḥ
sarveṇaiva tad vāco vikāreṇa devebhyo haviḥ prayacchati
bhūr bhuva iti purastād yeyajāmahasya japati
vaṣaṭkṛtyānujapaty ojaḥ sahaḥ saha ojaḥ svar iti
vajro vai vaṣaṭkāraḥ
tam evaitat śamayati purastāccopariṣṭācca
atho ete eva vaṣaṭkārasya priyatame tanū yad ojaśca sahaśca
tābhyām evainaṃ śamayati
atha yad agniṃ prathamaṃ devatānāṃ yajati
agnir vai devānāṃ mukham
mukhata eva tad devān prīṇāti
atha yat paurṇamāsyām agnīṣomau yajati
agnīṣomau vā antar vṛtra āstām
tāvindro nāśaknod abhi vajraṃ prahartum
yad upāṃśu yajati tena somaṃ prīṇāti
yan niruktaṃ tenāgnim
atha yad amāvāsyāyām indrāgnī yajati
pratiṣṭhe vā indrāgnī pratiṣṭhityā eva
atha yat saṃnayann indraṃ yajati mahā indraṃ vā
etaj jyotir vā amāvāsyā
na hyatra candro dṛśyate
atha yad asaṃnayan puroḍāśāvantareṇopāṃśvājyasya yajaty ajāmitāyai
atha yat saṃnayant sāṃnāyyasyāntareṇopāṃśvājyasya yajati tasyoktaṃ brāhmaṇam
atha yad agniṃ sviṣṭakṛtam antato yajati
eṣa ha vai devebhyo haviḥ prayacchati
yo vā annaṃ vibhajaty antataḥ sa bhajate
atho rudro vai sviṣṭakṛt
antabhāg vā vā eṣaḥ
tasmād enam antato yajati
tasya tacchandasau yājyāpuronuvākye nigado vyavaiti
tenājāmi bhavati
vaṣaṭkṛtyāpa upaspṛśati
śāntir vai bheṣajam āpaḥ
śāntir evaiṣā bheṣajaṃ yajñe kriyate
atha yat pradeśinyām iḍāyāḥ pūrvam añjanam adharauṣṭhe nilimpate
uttaram uttarauṣṭhe
ayaṃ vai loko 'dharauṣṭhaḥ
asau loka uttarauṣṭhaḥ
atha yad oṣṭhāvantareṇa tad idam antarikṣam
tad yat prāśnāti
imān eva tallokān anusaṃtanvan prīṇāti
atha yad iḍām upahvayate
sarveṣveva tad bhūteṣūpahavam icchate
atho 'nnaṃ vā iḍā
annam eva tad ātman dhatte
atho paśavo vā iḍā
paśūnām evāptyai
tasyāṃ caturavān iti
tathā pañcapadī bhavati
pañcapadā paṅktiḥ
pāṅkto vai yajño yajñasyaiva āptyai
atha yaj japenottareḍāṃ prāśnāti
brahma vai japaḥ
brahmaṇā evaināṃ tacchamayati
atha yad adhvaryur barhiṣadaṃ puroḍāśaṃ karoti
pitṝn eva tat prīṇāti
atha yat pavitravati mārjayante
śāntir vai bheṣajam āpaḥ
śāntir evaiṣā bheṣajaṃ yajñe kriyate
atha yad anvāhāryam āharanti
etaddakṣiṇau vai darśapūrṇamāsau
tasmād enam āharanti
atha yat samidham anumantrayate
idhmasya vā eṣaikātiśiṣṭā bhavati
tasmād enām anustauti
atha yat trīn anuyājān yajati
trayo vā ime lokāḥ
imān eva tallokān āpnoti
atha yat sarvam uttamam āha
pratiṣṭhā vai sviṣṭakṛt pratiṣṭhityā eva
atha yat sūktavākam āha
pratiṣṭhā vai sūktavākaḥ pratiṣṭhityā eva
atha yad dyāvāpṛthivyoḥ kīrtayati
pratiṣṭhe vai dyāvāpṛthivī pratiṣṭhityā eva
agnir idaṃ havir ajuṣata iti haika āhuḥ
na tathā kuryāt
abhyāvartate hāsya devatā punaryajña iti manvānā
punar me haviḥ pradāsyatīti
sā yajamānasyāśiṣo nivartayati ya idaṃ havir ity āha
tasmāddhavir ajuṣata havir ajuṣatety eva brūyāt
atho yā evaitad devatāḥ purastād yajati
tābhir evaitad antataḥ pratitiṣṭhati
atha yat sūktavāke yajamānasya nāma gṛhṇāti
eṣa ha vai daiva ātmā yajamānasya yam ṛtvijaḥ saṃskurvanti
tasmād asya nāma gṛhṇāti
atra hi jāyate
uccair gṛhṇīyād yady apy ācāryaḥ syāt
tathā ha yajamāno 'pracyāvuko bhavati
atha pañcāśiṣo vadata iḍāyāṃ tisras tā aṣṭau
etābhir vai devāḥ sarvā aṣṭīr āśnuvata
tatho evaitad yajamāna etābhir eva sarvā aṣṭīr aśnute
atha barhiṣi prāñcam añjaliṃ nidhāya japati nama upeti
na hi namaskāram ati devāḥ
atha yat śaṃyorvākam āha
pratiṣṭhā vai śamyorvākaḥ pratiṣṭhityā eva
atho śamyur ha vai bārhaspatyaḥ sarvān yajñān śamayāṃcakāra
tasmāt śamyorvākam āha
atha yad apa upaspṛśati
śāntir vai bheṣajam āpaḥ
śāntir evaiṣā bheṣajaṃ yajñe kriyate
atha yad gārhapatye patnīsaṃyājaiścaranti
gārhapatyabhājo vai patnyaḥ
āhavanīyabhāg yajamānaḥ
tasmād gārhapatye patnīsaṃyājaiścaranti
te vai catvāro bhavanti
ācaturaṃ vai dvandvaṃ mithunaṃ prajananaṃ prajātyai
te vā upāṃśu bhavanti
retaḥsiktir vai patnīsaṃyājāḥ
upāṃśu vai retaḥ sicyate
abhirūpā bhavanti
yad yajñe abhirūpaṃ tat samṛddhaṃ yajñasyaiva samṛddhyai
atha somaṃ tvaṣṭāraṃ devānāṃ patnīr agniṃ gṛhapatim iti
etā ha vai devatā mithunānām īśate
tā atra prīṇanti
tā asmai prītā mithunāni dadhati
somaṃ prathamaṃ yajati
retas tat siñcati
tvaṣṭāraṃ dvitīyam
tvaṣṭā vai retaḥ siktaṃ vikaroti
tataḥ patnyaḥ
patnīsaṃyājā hyete
atha yad agniṃ gṛhapatim antato yajati
etat sviṣṭakṛto vai patnyaḥ
tasmād enam antato yajati
atha yā apa upaspṛśati tasyoktaṃ brāhmaṇam
atha yad ṛcaṃ japati svastyayanam eva tat kurute
atha yad ilām upahvayate yan mārjayate yat śamyorvākam āha tasyoktaṃ brāhmaṇam
atha yad vede patnīṃ vācayati
vṛṣā vai vedaḥ
yoṣā patnī
mithunam eva tat patnīṣu dadhāti
tasmāt patnī vedatṛṇāny antarorū kurute
atha yad vedaṃ stṛṇāti
tena hāsya darśapūrṇamāsau saṃtatau bhavataḥ
atho etenaivāsyāgnihotraṃ stīrṇabarhir bhavati
atha yad vedātiśeṣam upatiṣṭhate
āśiṣam eva tad vadate
atha yad āhavanīyam upatiṣṭhate
prītvaiva tad deveṣvantato 'rthaṃ vadate
atha yad apa upaspṛśati
śāntir vai bheṣajam āpaḥ
śāntir evaiṣā bheṣajam antato yajñe kriyate antato yajñe kriyate
anunirvāpyayā vai devā asurān apāghnata
tatho evaitad yajamāno 'nunirvāpyayaiva dviṣato bhrātṛvyān apahate
sa vā indrāya vimṛdha ekādaśakapālaṃ puroḍāśaṃ nirvapati
indro vai mṛdhāṃ vihantā
sa evāsya mṛdho vihanti
atho āmāvāsyam evaitat pratyāharati yat paurṇamāsyām indraṃ yajati
atra saṃsthitadarśapūrṇamāsau yajamāno yady aparapakṣe bhaṅgaṃ nīyāt
nāsya yajñavikarṣaḥ syāt
atha yad amāvāsyāyām aditiṃ yajati
yajñasyaiva sabhāratāyai
sā saṃyājyāto vimṛdvatī bhavati
athāto 'bhyuditāyāḥ
eti ha vā eṣa yajñapathāt
yasyopavasathe purastāccandro dṛśyate
so 'gnaye dātre aṣṭākapālaṃ puroḍāśaṃ nirvapati
agnir vai dātā
sa evāsmai yajñaṃ dadāti
indrāya pradātre sāyaṃ dohitaṃ dadhi
indro vai pradātā
sa evāsmai yajñaṃ prayacchati
viṣṇave śipiviṣṭāya prātar dohite payasi carum
yajño vai viṣṇuḥ
sa evāsmai yajñaṃ dadāti
tad yad etā devatā yāti
ned yajñapathād ayānīti
tisṛdhanvaṃ dakṣiṇā
tat svastyayanasya rūpam
athāto 'bhyuddṛṣṭāyāḥ
eti ha vā eṣa yajñapathāt
yasyopavasathe paścāccandro dṛśyate
so 'gnaye pathikṛte aṣṭākapālaṃ puroḍāśaṃ nirvapati
agnir vai pathikṛt
sa evainaṃ yajñapatham apipātayati
indrāya vṛtraghna ekādaśakapālam
indro vai vṛtrahā
sa evainaṃ punar yajñapatham apipātayati
vaiśvānarīyaṃ dvādaśakapālam
asau vai vaiśvānaro yo 'sau tapati
eṣa evainaṃ punar yajñapatham apipātayati
tad yad etā devatā yajati
ned yajñapathād ayānīti
daṇḍopānahaṃ dakṣiṇā
tad abhayasya rūpam
athātho dākṣāyaṇayajñasya
dākṣāyaṇayajñenaiṣyan phālgunyāṃ paurṇamāsyāṃ prayuṅkte
mukhaṃ vā etat saṃvatsarasya yat phālgunī paurṇamāsī
tasmāt tasyām adīkṣitāyanāni prayujyante
atho dakṣo ha vai pārvatir etena yajñena iṣṭvā sarvān kāmān āpa
tad yad dākṣāyaṇayajñena yajate
sarveṣām eva kāmānām āptyai
nāśane kāmam āpayīta
somaṃ rājānaṃ candramasaṃ bhakṣayānīti manasā dhyāyann aśnīyāt
tad asau vai somo rājā vicakṣaṇaścandramāḥ
tam etam aparapakṣaṃ devā abhiṣuṇvanti
tad yad aparapakṣaṃ dākṣāyaṇayajñasya vratāni caranti
devānām api somapītho 'sānīti
atha yad upavasathe agnīṣomīyam ekādaśakapālaṃ puroḍāśaṃ nirvapati
ya evāsau somasyopavasathe agnīṣomīyaḥ
tam evāsya tenāpnoti
atha yat prātar āmāvāsyena yajate
aindraṃ vai sutyam ahaḥ
tat sutyam ahar āpnoti
atha yad amāvāsyāyā upavasatha aindrāgnaṃ dvādaśakapālaṃ puroḍāśaṃ nirvapati
aindrāgnaṃ vai sāmatas tṛtīyasavanam
tat tṛtīyasavanam āpnoti
atha yan maitrāvaruṇī payasyā
maitrāvaruṇī vā anūbandhyā
tad anūbandhyām āpnoti
sa eṣa somo haviryajñān anupraviṣṭaḥ
tasmād adīkṣito dīkṣitavrato bhavati
athāta iḍādadhasya
iḍādadhena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
sa eṣa paśukāmasyānnādyakāmasya yajñaḥ
tena paśukāmo 'nnādyakāmo yajeta
tatra tathaiva vratāni carati
dākṣāyaṇayajñasya hi samāsaḥ
athātaḥ sārvaseniyajñasya
sārvaseniyajñena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
sa eṣa tustūrṣamāṇasya yajñaḥ
sa ya icched dviṣantaṃ bhrātṛvyaṃ stṛṇvīya iti
sa etena yajane stṛṇute ha
athātaḥ śaunakayajñasya
śaunakayajñena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
sa eṣa prajātikāmasya yajñaḥ
tena prajātikāmo yajeta
tad yad adhvaryur havīṃṣi prajanayati tat prajātyai rūpam
athāto vasiṣṭhayajñasya
vasiṣṭhayajñeneṣyan phālgunyām amāvāsyāyāṃ prayuṅkte
brahma vai paurṇamāsī
kṣatram amāvāsyā
kṣatram ivaiṣa yajñaḥ
kṣatreṇa śatrūnt sahā iti
vasiṣṭho 'kāmayata hataputraḥ prajāyeya prajayā paśubhir abhi saudāsān bhaveyam iti
sa etaṃ yajñakratum apaśyad vasiṣṭhayajñam
teneṣṭvā prājāyata prajayā paśubhir abhi saudāsān abhavat
tatho evaitad yajamāno yad vasiṣṭhayajñena yajate
prajāyate prajayā paśubhir abhi dviṣato bhrātṛvyān bhavati
athātaḥ sākaṃprasthāyyasya
sākaṃprasthāyyena iṣyann etasyām evāmāvāsyāyāṃ prayuṅkte tasyā uktaṃ brāhmaṇam
sa eṣa śraiṣṭhyakāmasya pauruṣakāmasya yajñaḥ
tena śraiṣṭhyakāmaḥ pauruṣakāmo yajate
tad yat sākaṃ sampratiṣṭhante
sākaṃ saṃprayajante
sākaṃ saṃbhakṣayante
tasmāt sākaṃprasthāyyaḥ
athāto munyayanasya
munyayaneneṣyann etasyām eva paurṇamāsyāṃ prayuṅkte tasyā uktaṃ brāhmaṇam
sa eṣa sarvakāmasya yajñaḥ
tena sarvakāmo yajeta
athātas turāyaṇasya
turāyaṇeneṣyann etasyām eva paurṇamāsyāṃ prayuṅkte tasyā uktaṃ brāhmaṇam
sa eṣa svargakāmasya yajñaḥ
brahmaṇaiva tad ātmānaṃ samardhayati
tāni vai trīṇi havīṃṣi bhavanti
trayo vā ime lokāḥ
imān eva tallokān āpnoti
athāta āgrayaṇasya
āgrayaṇenānnādyakāmo yajeta varṣāsvāgate śyāmākasasye
śyāmākān uddhartava āha
sā yā tasmin kāle amāvāsyā upasaṃpadyeta
tayeṣṭvā athaitayeṣṭyā yajeta
yadi paurṇamāsī
etayeṣṭvātha paurṇamāsena yajeta
yady u nakṣatram upepset
pūrvapakṣe nakṣatram udīkṣya yasmin kalyāṇe nakṣatre kāmayeta tasmin yajeta
tasyai saptadaśa sāmidhenyaḥ sadvantāvājyabhāgau virājau saṃyājye tasyoktaṃ brāhmaṇam
saumyaścaruḥ
somo vai rājauṣadhīnām
tad enaṃ svayā diśā prīṇāti
atha yanmadhuparkaṃ dadāti
eṣa hyāraṇyānāṃ rasaḥ
atha vasanta āgate pakveṣu veṇuyaveṣu
veṇuyavān uddhartava āha
tasyā etad eva parva etat tantram eṣā devatā eṣā dakṣiṇā etad brāhmaṇam
tāṃ haika āgneyīṃ vā vāruṇīṃ vā prājāpatyāṃ vā kurvanty etattantrām evaitadbrāhmaṇām
atha vrīhisasye vā yavasasye vāgate
āgrayaṇīyān uddhartava āha
tasyā etad eva parva etat tantram
atha yad aindrāgno dvādaśakapālaḥ
indrāgnī vai devānāṃ mukham
mukhata eva taddevān prīṇāti
atha yad vaiśvadevaścaruḥ
ete vai sarve devā yad viśve devāḥ
sarveṣām eva devānāṃ prītyai
atha yad dyāvāpṛthivīya ekakapālaḥ
dyāvāpṛthivī vai sasyasya sādhayitryai
pratiṣṭhā pṛthivī odmnā asāvanuveda
tad yad etā devatā yajati
etābhir devatābhiḥ śāntam annam atsyāmīti
atha yat prathamajaṃ gāṃ dadāti
prathamakarma hyetat
yady etasyai glāyāt
paurṇamāsaṃ vāmāvāsyaṃ vā haviṣkurvīta navānām ubhayasyāptyai
api vā paurṇamāse vāmāvāsye vā havīṃṣyanuvartayed devatānām aparihāṇāya
api vā yavāgvaiva sāyaṃ prātar agnihotraṃ juhuyān navānām ubhayasyāptyai
api vā sthālīpākam eva gārhapatye śrapayitvā navānām etābhya āgrayaṇadevatābhya āhavanīye juhuyāt sviṣṭakṛccaturthībhyo 'muṣyai svāhā amuṣyai svāheti devatānām aparihāṇāya
api vāgnihotrīm eva navān ādayitvā tasyai dugdhena sāyaṃ prātar agnihotraṃ juhuyād ubhayasyāptyai
eta etāvantaḥ pātāḥ
teṣāṃ yena kāmayeta tena yajeta
trihavis tu sthitā
trayo vā ime lokāḥ
imān eva tallokān āpnotīmān eva tallokān āpnoti
athātaścāturmāsyānām
cāturmāsyāni prayuñjānaḥ phālgunyāṃ paurṇamāsyāṃ prayuṅkte
mukhaṃ vā etat saṃvatsarasya yat phālgunī paurṇamāsī
mukham uttare phalgū
pucchaṃ pūrve
tad yathā pravṛttasyāntau sametau syātām
evam evaitau saṃvatsarasyāntau sametau
tad yat phālgunyāṃ paurṇamāsyāṃ vaiśvadevena yajeta
mukhata eva tat saṃvatsaraṃ prīṇāti
atho bhaiṣajyayajñā vā ete yaccāturmāsyāni
tasmād ṛtusaṃdhiṣu prayujyante
ṛtusaṃdhiṣu hi vyādhir jāyate
tāni vā aṣṭau havīṃṣi bhavanti
aṣṭau vai catasṛṇāṃ paurṇamāsīnāṃ havīṃṣi bhavanti
catasṛṇāṃ vai paurṇamāsīnāṃ vaiśvadevaṃ samāsaḥ
atha yad agnir mathyate
prajāpatir vai vaiśvadevam
tasmād etaṃ daivaṃ garbhaṃ prajanayanti
atha yat saptadaśa sāmidhenyaḥ sadvantāvājyabhāgau virājau saṃyājye tasyoktaṃ brāhmaṇam
atha yan nava prayājā navānuyājā aṣṭau havīṃṣi vājinaṃ navamam
tan nakṣatriyāṃ virājam āpnoti
atha yad agnīṣomau prathamau devatānāṃ yajati
dārśapaurṇamāsike vā ete devate
tasmād enau prathamau yajati
atha yat savitāraṃ yajati
savitā vai prasavānām īśe
savitṛprasūtatāyai
atha yat sarasvatīṃ yajati
vāg vai sarasvatī
vācam eva tat prīṇāti
atha yat pūṣaṇaṃ yajati
asau vai pūṣā yo 'sau tapati
etam eva tat prīṇāti
atha yan marutaḥ svatavaso yajati
ghorā vai marutaḥ svatavasaḥ
bhaiṣajyam eva tat kurute
atha yad vaiśvadevī payasyā
ete vai sarve devā yad viśve devāḥ
sarveṣām eva devānāṃ prītyai
atha yad dyāvāpṛthivīya ekakapālaḥ
pratiṣṭhe vai dyāvāpṛthivī pratiṣṭhityā eva
atha yat prathamajaṃ gāṃ dadāti
prathamakarma hyetat
atha yat purastād vopariṣṭād vā śamyorvākasyānāvāhitān vājino yajati
devāśvā vai vājinaḥ
tān eva tat prīṇāti
atra devāḥ sāśvāḥ prītā bhavanti
atho ṛtavo vai vājinaḥ
ṛtūn eva tat prīṇāti
atha yat parastāt paurṇamāsena yajate
tathā hāsya pūrvapakṣe vaiśvadeveneṣṭaṃ bhavati
vaiśvadevena vai prajāpatiḥ prajā asṛjata
tāḥ sṛṣṭā aprasūtā varuṇasya yavān jakṣuḥ
tā varuṇo varuṇapāśaiḥ pratyamuñcat
tāḥ prajāḥ prajāpatiṃ pitaram etyopādhāvan
upa taṃ yajñakratuṃ jānīhi yeneṣṭvā varuṇapāśebhyaḥ sarvasmācca pāpmanaḥ sampramucyemahīti
tata etaṃ prajāpatir yajñakratum apaśyad varuṇapraghāsān
tam āharat tenāyajata
teneṣṭvā varuṇam aprīṇāt
sa prīto varuṇo varuṇapāśebhyaḥ sarvasmācca pāpmanaḥ prajāḥ prāmuñcat
pra ha vā asya prajā varuṇapāśebhyaḥ sarvasmācca pāpmanaḥ sampramucyate ya evaṃ veda
atha yad agniṃ praṇayanti
yam evāmuṃ vaiśvadeve manthanti
tam eva tat praṇayanti
atha yan mathyate tasyoktaṃ brāhmaṇam
atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
atha yan nava prayājā navānuyājā navaitāni havīṃṣi
tan nakṣatriyāṃ virājam āpnoti
samānāni pañca saṃcarāṇi havīṃṣi bhavanti pauṣṇāntāni vaiśvadevikāni
teṣām uktaṃ brāhmaṇam
atha yad aindrāgno dvādaśakapālaḥ
pratiṣṭhe vā indrāgnī pratiṣṭhityā eva
atho madhyastho vā indraḥ
tasmād enaṃ madhyato yajati
atha yad vāruṇī payasyā
indro vai varuṇaḥ
so vai payobhojanaḥ
tasmād vāruṇī payasyā
atha yan mārutī payasyā
apsu vai marutaḥ śritāḥ
tasmād enān payasyā yajati
āpo hi payaḥ
atho indrasya vai marutaḥ
aindraṃ payaḥ
tasmān mārutī payasyā
atha yat kāya ekakapālaḥ
prajāpatir vai kaḥ
tam eva tat prīṇāti
atho sukhasya evaitan nāmadheyaṃ kam iti
sukham eva tad ātman dhatte
atha yan mithunau gāvau dadāti
tat prajātyai rūpam
atha yad vājino yajati
teṣām uktaṃ brāhmaṇam
atha yad apsu varuṇaṃ yajati
sva evainaṃ tad āyatane prīṇāti
atha yat parastāt paurṇamāsena yajate
tathā hāsya pūrvapakṣe varuṇapraghāsair iṣṭaṃ bhavati
aindro vā eṣa yajñakratur yat sākamedhāḥ
tad yathā mahārājaḥ purastāt senānīkāni pratyūhyābhayaṃ panthānam anviyāt
evam evaitat purastād devatā yajati
tad yathādaḥ somasya mahāvratam
evam evaitad iṣṭimahāvratam
atha yad agnim anīkavantaṃ prathamaṃ devatānāṃ yajati
agnir vai devānāṃ mukham
mukhata eva taddevān prīṇāti
atha yan madhyaṃdine marutaḥ sāṃtapanān yajati
madhyaṃdine vai saṃtapati
tasmān madhyaṃdine marutaḥ sāṃtapanān yajati
atho indrasya vai marutaḥ
aindro madhyaṃdinaḥ
tasmān madhyaṃdine marutaḥ sāṃtapanān yajati
atha yat sāyaṃ gṛhamedhīyena caranti
puṣṭikarma vā etad yad gṛhamedhīyaḥ
sāyaṃ poṣaḥ
tasmāt poṣavantāvājyabhāgau bhavataḥ
yajamānam eva tat poṣayati
atha yat prātaḥ pūrṇadarveṇa caranti
pūrvedyuḥ karmaṇā evaitat prātaḥ karmopasaṃtanoti
atha yanmarutaḥ krīḍino yajati
indrasya vai marutaḥ krīḍinaḥ
tasmād enān indreṇopasaṃhitān yajati
atha yan mahendram antato yajati
antaṃ vai śreṣṭhī bhajate
tasmād enam antato yajati
atha yad agniṃ praṇayanti yan mathyate tasyoktaṃ brāhmaṇam
atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
atha yan nava prayājā navānuyājā aṣṭau havīṃṣi sviṣṭakṛn navamaḥ
tan nakṣatriyāṃ virājam āpnoti
samānāni ṣaṭ saṃcarāṇi havīṃṣi bhavanty aindrāgnāntāni vāruṇapraghāsikāni
teṣām uktaṃ brāhmaṇam
atha yan mahendraṃ yajati tasyoktaṃ brāhmaṇam
atha yad vaiśvakarmaṇa ekakapālaḥ
asau vai viśvakarmā yo 'sau tapati
etam eva tat prīṇāti
atha yad ṛṣabhaṃ dadāti
aindro hi yajñakratuḥ
atha yad aparāhṇe pitṛyajñena caranti
apakṣayabhājo vai pitaraḥ
tasmād aparāhṇe pitṛyajñena caranti
tad āhur yad aparapakṣabhājaḥ pitaro 'tha kasmād etān pūrvapakṣe yajantīti
daivā vā ete pitaraḥ
tasmād enān pūrvapakṣe yajanti
atha yad ekāṃ sāmidhenīm anvāha
sakṛd iva vai pitaraḥ
tasmād ekāṃ sāmidhenīm anvāha
sā vā anuṣṭub bhavati
vāg anuṣṭup
parāñco vai pitaraḥ
tān evaitad vācānuṣṭubhāgamayati
atha yad yajamānasyārṣeyaṃ nāha
ned yajamānaṃ pravṛṇajānīti
athaitaṃ nigadam anvāha tasyoktaṃ brāhmaṇam
atha yat somaṃ pitṛmantaṃ pitṝn vā somavataḥ pitṝn barhiṣadaḥ pitṝn agniṣvāttān ity āvāhayati
daivā vā ete pitaraḥ
tasmād enān āvāhayati
atha yad agniṃ kavyavāhanam āvāhayati
etat sviṣṭakṛto vai pitaraḥ
tasmād enam āvāhayati
na haike svaṃ mahimānam āvāhayanti yajamānasyaiṣa mahimeti vadantaḥ
āvāhayed iti tveva sthitam
agner hyevaiṣa mahimā
atha yat prayājānuyājebhyo barhiṣmantā utsṛjati
prajā vai barhiḥ
tena prajāṃ pravṛṇajānīti
te vai ṣaḍ bhavanti
ṣaḍ vā ṛtavaḥ
ṛtavaḥ pitaraḥ
pitṝn eva tat prīṇāti
atha yaj jīvanavantāvājyabhāgau bhavataḥ
yajamānam eva taj jīvayati
atha yat tisrastisra ekaikasya haviṣo bhavanti
trīṇi vai havīṃṣi bhavanti
teṣāṃ samavadyati
tasmāt tisrastisra ekaikasya haviṣo bhavanti
atho devakarmaṇaivaitat pitṛkarma vyāvartayati
atho parām u vai parāvataṃ pitaro gatāḥ
āhvayaty evainān prathamayā
dvitīyayāgamayati
praiva tṛtīyayā yacchati
atha yad agniṃ kavyavāhanam antato yajati
etat sviṣṭakṛto vai pitaraḥ
tasmād enam antato yajati
atha yad apa upaspṛśati tasyoktaṃ brāhmaṇam
atha yad iḍām upahūyāvaghrāya na prāśnanti
paśavo vā iḍā
ned yajamānasya paśūn pravṛṇajānīti
atha yad adhvaryuḥ pitṛbhyo dadāti
pitṝn eva tat prīṇāti
atha yat pavitravati mārjayante tasyoktaṃ brāhmaṇam
atha yad ṛcaṃ japanti svastyayanam eva tat kurvate
atha yad udañcaḥ paretya gārhapatyāhavanīyā upatiṣṭhante
prītvaiva tad deveṣvantato 'rthaṃ vadante
atho dakṣiṇāsaṃstho vai pitṛyajñaḥ
tam evaitad udaksaṃsthaṃ kurvanti
atha yat prāñca upaniṣkramya ādityam upatiṣṭhante
devaloko vā ādityaḥ
pitṛlokaḥ pitaraḥ
devalokam eva tat pitṛlokād abhyutkrāmanti
atha yat sūktavāke yajamānasya nāma na gṛhṇāti
ned yajamānaṃ pravṛṇajānīti
atha yat patnīsaṃyājair na caranti
net patnyaḥ pravṛṇajāmeti
atha yad udañcaḥ paretya tryambakaiścaranti
rudram eva tat svāyāṃ diśi prīṇanti
atho dakṣiṇāsaṃstho vai pitṛyajñaḥ
tam evaitad udaksaṃsthaṃ kurvanti
atha yad antata iṣṭveṣṭyā yajate
etatsaṃsthā vai sākamedhāḥ
tasmād antata iṣṭveṣṭyā yajate
atha yat parastāt paurṇamāsena yajate
tathā hāsya pūrvapakṣe sākamedhair iṣṭaṃ bhavati
trayodaśaṃ vā etanmāsam āpnoti yat śunāsīryeṇa yajate
etāvān vai saṃvatsaro yad eṣa trayodaśo māsaḥ
tad atra eva sarvaḥ saṃvatsara āpto bhavati
atha yat śunāsīrau yajati
śāntir vai bheṣajaṃ śunāsīrau
śāntir evaiṣā bheṣajam antato yajñe kriyate
sa yady agnir mathyate yad vaiśvadevasya tantraṃ tat tantram
yady u na mathyate paurṇamāsam eva tantraṃ bhavati
pratiṣṭhā vai paurṇamāsaṃ pratiṣṭhityā eva
atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
atha yan nava prayājā navānuyājā aṣṭau havīṃṣi sviṣṭakṛn navamaḥ
tan nakṣatriyāṃ virājam āpnoti
samānāni tveva pañca saṃcarāṇi havīṃṣi bhavanti pauṣṇāntāni vaiśvadevikāni
teṣām uktaṃ brāhmaṇam
atha yat śunāsīrau yajati
tayor uktaṃ brāhmaṇam
atha yad vāyuṃ yajati
prāṇo vai vāyuḥ
prāṇam eva tad ātman dhatte
atha yat saurya ekakapālaḥ
asau vai sūryo yo 'sau tapati
etam eva tat prīṇāti
atha yat śvetā dakṣiṇā
etam eva tat prīṇāti
etasyaiva tad rūpaṃ kriyate
atha yat prāyaścittapratinidhīn kurvanti yad āhutīr juhvati
svastyayanam eva tat kurvate
yajñasyaiva śāntyai
yajamānasya ca bhiṣajyāyai
atha yat svair agnibhir yajamānaṃ saṃskurvanti
devaratho vā agnayaḥ
devaratha evainaṃ tat samāropayanti
sa etena devarathena svargaṃ lokam eti
sukṛtāṃ yatra lokaḥ sukṛtāṃ yatra lokaḥ
prajāpatiḥ prajāti kāmaḥ tapaḥ atapyata
tasmāt taptāt pañca ajāyanta agniḥ vāyuḥ ādityaḥ candramāḥ uṣāḥ pañcamī
tān abravīt yūyam api tapyadhvam iti
te adīkṣanta
tān dīkṣitān tepānān uṣāḥ apsaraḥ rūpam kṛtvā purastāt pratyudait
tasyām eṣām manaḥ samapatat
te retaḥ asiñcanta
te prajāpatim pitaram iti abruvan retaḥ vai asicāmahai tat naḥ mā amuyā bhūt iti
sa prajāpatiḥ hiraṇmayam camasam akarot iṣu mātram ūrdhvam evam tiryañcam
tasmin enat samasiñcat
tatas udatiṣṭhat sahasra akṣaḥ sahasra pād sahasreṇa pratihitābhiḥ
sa prajāpatim pitaram abhyāyacchat
tam abravīt kathā mā abhyāyacchasi iti
nāma me kuru iti abravīt na vai idam a vihitena nāmnā annam atsyāmi iti
sa vai tvam iti abravīt bhavaḥ eva iti
yat bhavaḥ āpaḥ tena na ha vai enam bhavaḥ hinasti na asya prajām na asya paśūn na asya bruvāṇam cana
asya
cana
atha yaḥ enam dveṣṭi saḥ eva pāpīyān bhavati na sa yaḥ evam veda
tasya vratam ārdram eva vāsaḥ paridadhīta apaḥ vai na paricakṣīta iti
tam dvitīyam abhyāyacchat
tam abravīt kathā mā abhyāyacchasi iti
dvitīyam me nāma kuru iti abravīt na vai idam ekena nāmnā annam atsyāmi iti
sa vai tvam iti abravīt śarvaḥ eva iti
yat śarvaḥ agniḥ tena na ha vai enam śarvaḥ hinasti na asya prajām na asya paśūn na asya bruvāṇam cana
atha yaḥ enam dveṣṭi saḥ eva pāpīyān bhavati na sa yaḥ evam veda
tasya vratam sarvam eva na aśnīyāt iti
tam tṛtīyam abhyāyacchat
tam abravīt kathā mā abhyāyacchasi iti
tṛtīyam me nāma kuru iti abravīt na vai idam dvābhyām nāmabhyām annam atsyāmi iti
sa vai tvam iti abravīt paśupatiḥ eva iti
yat paśupatiḥ vāyuḥ tena na ha vai enam paśupatiḥ hinasti na asya prajām na asya paśūn na asya bruvāṇam cana
cana
atha yaḥ enam dveṣṭi saḥ eva pāpīyān bhavati na sa yaḥ evam veda
evam
tasya vratam brāhmaṇam eva na parivadet iti
tam caturtham abhyāyacchat
tam abravīt kathā mā abhyāyacchasi iti
caturtham me nāma kuru iti abravīt
na vai idam tribhiḥ nāmabhiḥ annam atsyāmi iti
iti
sa vai tvam iti abravīt ugraḥ eva devaḥ iti
yat ugraḥ deva oṣadhayaḥ vanaspatayaḥ tena na ha vai enam ugraḥ devaḥ hinasti na asya prajām na asya paśūn na asya bruvāṇam cana
cana
atha yaḥ enam dveṣṭi saḥ eva pāpīyān bhavati na sa yaḥ evam veda
tasya vratam striyāḥ eva vivaram na īkṣeta iti
taṃ pañcamam abhyāyacchat
tam abravīt kathā mābhyāyacchasīti
pañcamaṃ me nāma kurv ityabravīt
na vā idaṃ caturbhir nāmabhir annam atsyāmīti
sa vai tvam ity abravīn mahān eva deva iti
yan mahān deva ādityas tena
na ha vā enaṃ mahān devo hinasti
nāsya prajāṃ nāsya paśūn nāsya bruvāṇaṃ cana
atha ya enaṃ dveṣṭi
sa eva pāpīyān bhavati
na sa ya evaṃ veda
tasya vratam udyantam evainaṃ nekṣetāstaṃ yantaṃ ceti
taṃ ṣaṣṭham abhyāyacchat
tam abravīt kathā mābhyāyacchasīti
ṣaṣṭhaṃ me nāma kurv ity abravīt
na vā idaṃ pañcabhir nāmabhir annam atsyāmīti
sa vai tvam ity abravīd rudra eveti
yad rudraścandramās tena
na ha vā enaṃ rudro hinasti
nāsya prajāṃ nāsya paśūn nāsya bruvāṇaṃ cana
atha ya enaṃ dveṣṭi
sa eva pāpīyān bhavati
na sa ya evaṃ veda
tasya vrataṃ vimūrtam eva nāśnīyān majjānaṃ ceti
taṃ saptamam abhyāyacchat
tam abravīt kathā mābhyāyacchasīti
saptamaṃ me nāma kurvity abravīt
na vā idaṃ ṣaḍbhir nāmabhir annam atsyāmīti
sa vai tvam ity abravīd īśāna eveti
yad īśāno 'nnaṃ tena
na ha vā enam īśāno hinasti
nāsya prajāṃ nāsya paśūn nāsya bruvāṇaṃ cana
atha ya enaṃ dveṣṭi
sa eva pāpīyān bhavati
na sa ya evaṃ veda
tasya vratam annam evecchamānaṃ na pratyācakṣīteti
tam aṣṭamam abhyāyacchati
tam abravīt kathā mābhyāyacchasīti
aṣṭamaṃ me nāma kurvity abravīt
na vā idaṃ saptabhir nāmabhir annam atsyāmīti
sa vai tvam ity abravīd aśanir eveti
yad aśanir indras tena
na ha vā enam aśanir hinasti
nāsya prajāṃ nāsya paśūn nāsya bruvāṇaṃ cana
atha ya enaṃ dveṣṭi
sa eva pāpīyān bhavati
na sa ya evaṃ veda
tasya vrataṃ satyam eva vadeddhiraṇyaṃ ca bibhṛyād iti
sa eṣo 'ṣṭanāmā
aṣṭadhā vihito mahān devaḥ
ā ha vā asyāṣṭamāt puruṣāt prajānnam atti
vasīyān vasīyān haivāsya prajāyām ājāyate ya evaṃ veda
prajāpatiḥ tapaḥ atapyata
sa tapaḥ taptvā prāṇāt eva imam lokam prāvṛhat apānāt antarikṣa lokam vyānāt amum lokam
saḥ etān trīn lokān abhyatapyata
saḥ agnim eva asmāt lokāt asṛjata vāyum antarikṣa lokāt ādityam divaḥ
saḥ etāni trīṇi jyotīṃṣi abhyatapyata
saḥ agneḥ eva ṛcaḥ asṛjata vāyoḥ yajūṃṣi ādityāt sāmāni
saḥ etām trayīm vidyām abhyatapyata
sa yajñam atanuta
saḥ ṛcā eva aśaṃsat yajuṣā prācarat sāmnā udagāyat
atha etasyai eva trayyai vidyāyai tejaḥ rasam prāvṛhat eteṣām eva vedānām bhiṣajyāyai
sa bhūḥ iti ṛcām prāvṛhat bhuvaḥ iti yajuṣām svar iti sāmnām
tena dakṣiṇatas brahmā āsīt
tasya dakṣiṇatas varṣīyān udīcīna pravaṇaḥ yajñaḥ saṃtasthe
tasya ha vai dakṣiṇatas varṣīyān udīcīna pravaṇaḥ yajñaḥ saṃtiṣṭhate
yasya evam vidvān brahmā bhavati
tat āhuḥ yat ṛcā hotā hotā bhavati yajuṣā adhvaryuḥ adhvaryuḥ sāmnā udgātā udgātā kena brahmā brahmā bhavati iti
yam eva amum trayyai vidyāyai tejaḥ rasam prāvṛhat tena brahmā brahmā bhavati
tat āhuḥ kiṃvidam kiṃchandasam brāhmaṇam vṛṇīte iti
adhvaryum iti eke sa parikramāṇām kṣetra jñaḥ bhavati iti
chandogam iti eke tathā ha asya tribhiḥ vedaiḥ haviryajñāḥ saṃskriyante iti
bahvṛcam iti tu eva sthitam
etat parisaraṇa avitarau vedau atra bhūyiṣṭhāḥ hotrāḥ āyattāḥ bhavanti iti
ṛgbhiḥ grahāḥ gṛhyante
ṛkṣu sāmāni gīyante
tasmāt bahvṛcaḥ eva syāt
tat āhuḥ kiyat brahmā yajñasya saṃskaroti kiyat anye ṛtvijaḥ iti
ardham iti brūyāt
dve vai yajñasya vartanī
vācā anyā saṃskriyate manasā anyā
sā yā vācā saṃskriyate tām anye ṛtvijaḥ saṃskurvanti atha yā manasā tām brahmā
tasmāt yāvat ṛcā yajuṣā sāmnā kuryuḥ tūṣṇīm tāvat brahmā āsīta
ardham hi tat yajñasya saṃskaroti
atha yatra enam brūyuḥ brahman pracariṣyāmaḥ brahman praṇeṣyāmaḥ brahman prasthāsyāmaḥ brahman stoṣyāmaḥ iti vā om iti etāvatā prasuyāt
etat ha vai ekam akṣaram trayīm vidyām prati prati
tathā ha asya trayyā vidyayā prasūtam bhavati
brahmaṇi vai yajñaḥ pratiṣṭhitaḥ
yat vai yajñasya skhalitam vā ulbaṇam vā bhavati brahmaṇe eva tat prāhuḥ
tat sa trayyā vidyayā bhiṣajyati
atha yadi ṛci ulbaṇam syāt caturgṛhītam ājyam gṛhītvā gārhapatye prāyaścitta āhutim juhuyāt bhūḥ svāhā iti
tat ṛcam ṛci dadhāti
ṛcā ṛce prāyaścittam karoti
atha yadi yajuṣi ulbaṇam syāt caturgṛhītam ājyam gṛhītvā anvāhāryapacane prāyaścitta āhutim juhuyāt haviḥ yajñe āgnīdhrīye saumye adhvare bhuvaḥ svāhā iti
tat yajuḥ yajuṣi dadhāti
yajuṣā yajuṣe prāyaścittim karoti
atha yadi sāmni ulbaṇam syāt caturgṛhītam ājyam gṛhītvā āhavanīye prāyaścitta āhutim juhuyāt svar svāhā iti
tat sāma sāman dadhāti
sāmnā sāmne prāyaścittim karoti
atha yadi avijñātam ulbaṇam syāt caturgṛhītam ājyam gṛhītvā āhavanīye eva prāyaścitta āhutim juhuyāt bhūḥ bhuvaḥ svar svāhā iti
eṣa ha vai yajñasya vyṛddhim samardhayati yaḥ etābhiḥ vyāhṛtibhiḥ prāyaścittim karoti
na ha vai upasṛtaḥ brūyāt na aham etat veda iti etāḥ vyāhṛtīḥ vidvān
sarvam ha vai u sa veda yaḥ etāḥ vyāhṛtīḥ veda
tat yathā ha vai dāruṇa śleṣma saṃśleṣaṇam syāt paricarmaṇyam vā evam eva etāḥ vyāhṛtayaḥ sarvasyai trayyai vidyāyai saṃśleṣiṇyaḥ
atha yat brahma sadanāt tṛṇam nirasyati śodhayati eva enat tat
atha upaviśati idam aham arvāvasoḥ sadasi sīdāmi iti
arvāvasuḥ ha vai devānām brahmā
tam eva etat pūrvam sādayati ariṣṭam yajñam tanutāt iti
atha upaviśya japati bṛhaspatiḥ brahmā iti
bṛhaspatiḥ ha vai devānām brahmā
tasmin eva etat anujñām icchate
praṇītāsu praṇīyamānāsu vācam yacchati ā haviṣkṛtaḥ udvādanāt
etat vai yajñasya dvāram
tat eva etat a śūnyam karoti
iṣṭe ca sviṣṭakṛti ā anuyājānām prasavāt
etat ha vai yajñasya dvitīyam dvāram
tat eva etat a śūnyam karoti
atha yatra ha tat devāḥ yajñam atanvata tat savitre prāśitram parijahruḥ
tasya pāṇī pracicheda
tasmai hiraṇmayau pratidadhuḥ
tasmāt hiraṇya pāṇiḥ iti stutaḥ
tat bhagāya parijahruḥ
tasya akṣiṇī nirjaghāna
tasmāt āhuḥ andhaḥ bhagaḥ iti
tat pūṣṇe parijahruḥ
tasya dantān parovāpa
tasmāt āhuḥ adantakaḥ pūṣā karambha bhāgaḥ iti
te devāḥ ūcuḥ
indraḥ vai devānām ojiṣṭhaḥ baliṣṭhaḥ tasmai enat pariharata iti
tat tasmai parijahruḥ
tat sa brahmaṇā śamayāṃcakāra
tasmāt āha indraḥ brahmā iti
tat pratīkṣate mitrasya tvā cakṣuṣā pratīkṣe iti
mitrasya eva enat tat cakṣuṣā śamayati
atha enat pratigṛhṇāti devasya tvā savituḥ prasave aśvinoḥ bāhubhyām pūṣṇaḥ hastābhyām pratigṛhṇāmi iti
etābhiḥ eva enat tat devatābhiḥ śamayati
tat vyūhya tṛṇāni prāc daṇḍam sthaṇḍile sādayati pṛthivyāḥ tvā nābhau sādayāmi adityāḥ upasthe iti
pṛthivī vai annānām śamayitrī
śamayati eva enat tat
tatas ādāya prāśnāti agneḥ tvā āsyena prāśnāmi iti
agniḥ vai annānām śamayitā
śamayati eva enat tat
atha apaḥ anvācāmati śāntiḥ asi iti
śāntiḥ vai bheṣajam āpaḥ
śāntiḥ eva eṣā bheṣajam yajñe kriyate
atha prāṇān saṃmṛśate
tat yat eva atra prāṇānām krūrīkṛtam yat viliṣṭam tat eva etat āpyāyayati tat bhiṣajyati
indrasya tvā jaṭhare sādayāmi iti nābhim antatas abhimṛśate
indraḥ hi eva enat śamayāṃcakāra
atha yat sāvitreṇa japena prasauti savitā vai prasavitā karmaṇaḥ eva prasavāya
prajāpatiḥ ha yajñam sasṛje
saḥ agnyādheyena eva retaḥ asṛjata
devān manuṣyān asurān iti agnihotreṇa darśapūrṇamāsābhyām indram asṛjata
tebhyaḥ etat anna pānam sasṛje etān haviryajñān saumyam adhvaram iti
atha u yam yam kāmam aicchan tam tam etaiḥ ayanaiḥ āpuḥ annādyam āgrayaṇena
tat āhuḥ kasmāt ayanāni iti
gamanāni eva bhavanti kāmasya kāmasya svargasya ca lokasya
cāturmāsyaiḥ āpnuvan svargān lokān sarvān kāmān sarvāḥ aṣṭīḥ sarvam amṛta tvam
saḥ eṣa prajāpatiḥ saṃvatsaraḥ caturviṃśaḥ yat cāturmāsyāni
tasya mukham eva vaiśvadevam
darśapūrṇamāsau parvāṇi
ahorātrāṇi asthi majjāni
bāhū varuṇapraghāsāḥ
prāṇaḥ apānaḥ vyānaḥ iti etāḥ tisraḥ iṣṭayaḥ
ātmā mahāhaviḥ
yāḥ imāḥ antar devatāḥ tat anyāḥ iṣṭīḥ
sarvam vai prajāpatiḥ saṃvatsaraḥ caturviṃśaḥ
sarvam cāturmāsyāni
tat sarveṇa sarvam āpnoti yaḥ evam veda yaḥ evam veda
vāg dīkṣā
vācā hi dīkṣate
prāṇo dīkṣitaḥ
vācā vai dīkṣayā devāḥ prāṇena dīkṣitena sarvān kāmān ubhayataḥ parigṛhya ātmann adadhata
tatho evaitad yajamāno vācaiva dīkṣayā prāṇena dīkṣitena sarvān kāmān ubhayataḥ parigṛhya ātman dhatte
āgnāvaiṣṇavam ekādaśakapālaṃ puroḍāśaṃ nirvapati
agnir vai devānām avarārdhyo viṣṇuḥ parārdhyaḥ
tad yaścaiva devānām avarārdhyo yaśca parārdhyaḥ
tābhyām evaitat sarvā devatāḥ parigṛhya salokatām āpnoti
tasmāt kāmaṃ pūrvo dīkṣitvā saṃsanuyāt
pūrvasya hyasya devatāḥ parigṛhītā bhavanti
aśarīrābhiḥ prāṇadīkṣābhir dīkṣate
prāṇā vai prayājā apānā anuyājāḥ
tad yat prayājānuyājaiścaranti
tat prāṇāpānā dīkṣante
yaddhaviṣā taccharīram
so 'yaṃ śarīreṇaiva dīkṣamāṇena sarvān kāmān āpnoti
prāṇāpānair dīkṣamāṇaiḥ sarvāsāṃ devatānāṃ salokatāṃ sāyujyam
pañcadaśa sāmidhenīr anvāha
vajro vai sāmidhenyaḥ
pañcadaśo vai vajraḥ
vārtraghnāvājyabhāgau bhavataḥ
vajro vārtraghnāvājyabhāgau
triṣṭubhau haviṣo yājyāpuronuvākye
vajrastriṣṭup
etena vai devās triḥ samṛddhena vajreṇaibhyo lokebhyo 'surān anudanta
tatho evaitad yajamāna etenaiva triḥsamṛddhena vajreṇaibhyo lokebhyo dviṣato bhrātṛvyān nudate
vajro vārtraghnāvājyabhāgau tā uktau
athāto haviṣo yājyāpuronuvākye
upa vāṃ jihvā ghṛtam ācaraṇyad ity āvatī
tat puronuvākyārūpam
prati vāṃ jihvā ghṛtam uccaraṇyad ity udvatī
tad yājyārūpam
triṣṭubhau samyājye
balaṃ vai vīryaṃ triṣṭup
balam eva tad vīryaṃ yajamāne dadhāti
āgurodṛcam itīḍāyāṃ ca sūktavāke cāha
yadā vā āgnāvaiṣṇavaḥ puroḍāśo nirupyate
athaiva dīkṣita iti ha smāha
tasmād āgurodṛcam ityeva brūyāt
yathaiva dīkṣitasya na sūktavāke yajamānasya nāma gṛhṇāti
devagarbho vā eṣa yad dīkṣitaḥ
na vā ajātasya garbhasya nāma kurvanti
tasmād asya nāma na gṛhṇāti
na vede patnīṃ vācayati naivaṃ stṛṇāti
asaṃsthita iva vā atra yajño yat saumyo 'dhvaraḥ
netpurā kālāt saumyam adhvaraṃ saṃsthāpayānīti
tad āhuḥ kasmād dīkṣitasyāśanaṃ nāśnantīti
havireṣa bhavati yad dīkṣate
tad yathā haviṣo 'navattasyāśnīyād evaṃ tat
kāmaṃ prasūte 'śnīyāt
tad yathā haviṣo yātayāmasyāśnīyād evam u tat
tad āhuḥ kasmād dīkṣitasyānye nāma na gṛhṇantīti
agniṃ vā ātmānaṃ dīkṣamāṇo 'bhidīkṣate
tad yad asyānye nāma na gṛhṇanti
ned agnim āsīdāmeti
yad u so 'nyasya nāma na gṛhṇāti
ned enam agnibhūtaḥ pradahānīti
yam eva dviṣyāt
tasya dīkṣitaḥ sannāma graseta eva
tad evainam agnibhūtaḥ pradahati
atha yam icchet
vicakṣaṇavatyā vācā tasya nāma gṛhṇīyāt
so tatra prāyaścittiḥ
cakṣur vai vicakṣaṇam
cakṣuṣā hi vipaśyati
ekā ha tveva vyāhṛtir dīkṣitavādaḥ satyam eva
sa yaḥ satyaṃ vadati
sa dīkṣita iti ha smāha
tad āhuḥ kasmād dīkṣito 'gnihotraṃ na juhotīti
asurā vā ātmann ajuhavur udvāte anagnau
te parābhavann anagnau juhvataḥ
atha devā imam eva prāṇam agnim antarādadhata
tad yat sāyaṃ prātar vrataṃ pradīyate
agnihotraṃ haivāsya etad asmin prāṇe 'gnau saṃtatam avyavacchinnaṃ juhoti
eṣāgnihotrasya saṃtatir dīkṣāsu
propasatsu caranti
kā mīmāṃsā sutyāyām
athātaḥ kaiśinī dīkṣā
keśī ha dārbhyo dīkṣito niṣasāda
taṃ ha hiraṇmayaḥ śakuna āpatyovāca
adīkṣito vā asi dīkṣām ahaṃ veda tāṃ te bravāṇi
sakṛd ayaje tasya kṣayād bibhemi
sakṛd iṣṭasya ho tvam akṣitiṃ vettha tāṃ tvaṃ mahyam iti
sa ha tathetyuvāca
tau ha samprocāte
sa ha sa āsa
ulo vā vārṣṇivṛddha iṭan vā kāvyaḥ śikhaṇḍī vā yājñasenaḥ
yo vā sa āsa sa sa āsa
sa hovāca
śarīrāṇi vā etayeṣṭyā dīkṣante
yā vā imāḥ puruṣe devatāḥ
yasyaitā dīkṣante
sa dīkṣita iti ha smāha
sa yatrādhvaryur audgrabhaṇāni juhoti
tad upa yajamānaḥ pañcāhutīr juhuyāt
mano me manasā dīkṣatāṃ svāheti prathamām
vāṅme vācā dīkṣatāṃ svāheti dvitīyām
prāṇo me prāṇena dīkṣatāṃ svāheti tṛtīyām
madhye prāṇam āha
madhye hyayaṃ prāṇaḥ
cakṣurme cakṣuṣā dīkṣatāṃ svāheti caturthīm
śrotraṃ me śrotreṇa dīkṣatāṃ svāheti pañcamīm
tad u ha smāha kauṣītakiḥ
na hotavyāḥ
atiriktā āhutayaḥ syur yaddhūyeran
adhvaryum eva juhvatam anvārabhya pratīkair anumantrayet
mano me manasā dīkṣatām iti prathamām
vāṅme vācā dīkṣatām iti dvitīyām
prāṇo me prāṇena dīkṣatām iti tṛtīyām
madhye prāṇam āha
madhye hyayaṃ prāṇaḥ
cakṣurme cakṣuṣā dīkṣatām iti caturthīm
śrotraṃ me śrotreṇa dīkṣatām iti pañcamīm
dīkṣayaty u haivaitā yāḥ puruṣe devatāḥ
no 'tiriktā āhutayo hūyanta iti
atha khalu śraddhaiva sakṛd iṣṭasyākṣitiḥ
sa yaḥ śraddadhāno yajate
tasyeṣṭaṃ na kṣīyate
āpo 'kṣitiḥ
yā imā eṣu lokeṣu yāśca imā adhyātmam
sa yo 'mmayy akṣitir iti vidvān yajate
tasyeṣṭaṃ na kṣīyate
etām u haiva tat keśī dārbhyo hiraṇmayāya śakunāya sakṛd iṣṭasyākṣitiṃ provāca
aparāhṇe dīkṣate
aparāhṇe ha vā eṣa sarvāṇi bhūtāni saṃvṛṅkte
api ha vā enaṃ rajanā atiyanti
tasmāllohitāyannivāstaṃ vā iti
etaṃ vā iva ātmānaṃ dīkṣamāṇo 'bhidīkṣate
tad yad aparāhṇe dīkṣate
sarveṣām eva kāmānām āptyai
prāyaṇīyena vai devāḥ prāṇam āpnuvann udayanīyenodānam
tatho evaitad yajamānaḥ prāyaṇīyenaiva prāṇam āpnoty udayanīyenodānam
tau vā etau prāṇodānāveva yat prāyaṇīyodayanīye
tasmād ya eva prāyaṇīyasyartvijas ta udayanīyasya syuḥ
samānau hīmau prāṇodānau
prāyaṇīyena ha vai devāḥ svargaṃ lokam abhiprayāya diśo na prajajñuḥ
tān agnir uvāca
mahyam ekām ājyāhutiṃ juhutāham ekāṃ diśaṃ prajñāsyāmīti
tasmā ajuhavuḥ
sa prācīṃ diśaṃ prājānāt
tasmāt prāñcam agniṃ praṇayanti
prāgyajñas tāyate
prāñca u evāsminn āsīnā juhvati
eṣā hi tasya dik prajñātā
athābravīt somaḥ
mahyam ekām ājyāhutiṃ juhutāham ekāṃ diśaṃ prajñāsyāmīti
tasmā ajuhavuḥ
sa dakṣiṇāṃ diśaṃ prājānāt
tasmāt somaṃ krītaṃ dakṣiṇā parivahanti
dakṣiṇā tiṣṭhann abhiṣṭauti
dakṣiṇā tiṣṭhan paridadhāti
dakṣiṇo evainam āsīnā abhiṣuṇvanti
eṣā hi tasya dik prajñātā
athābravīt savitā
mahyam ekām ājyāhutiṃ juhutāham ekāṃ diśaṃ prajñāsyāmīti
tasmā ajuhavuḥ
sa pratīcīṃ diśaṃ prājānāt
tad asau vai savitā yo 'sau tapati
tasmād etaṃ pratyañcam evāhar ahar yantaṃ paśyanti na prāñcam
eṣā hi tasya dik prajñātā
athābravīt pathyā svastiḥ
mahyam ekām ājyāhutiṃ juhutāham ekāṃ diśaṃ prajñāsyāmīti
tasyā ajuhavuḥ
sodīcīṃ diśaṃ prājānāt
vāg vai pathyā svastiḥ
tasmād udīcyāṃ diśi prajñātatarā vāg udyate
udañca eva yanti vācaṃ śikṣitum
yo vā tata āgacchati
tasya vā śuśrūṣanta iti ha smāha
eṣā hi vāco dik prajñātā
athābravīd aditiḥ
mahyam ekām annāhutiṃ juhutāham ekāṃ diśaṃ prajñāsyāmīti
tasyā ajuhavuḥ
sordhvāṃ diśaṃ prājānāt
iyaṃ vā aditiḥ
tasmād asyām ūrdhvā oṣadhaya ūrdhvā vanaspataya ūrdhvā manuṣyā uttiṣṭhanti
ūrdhvo 'gnir dīpyate
yad asyāṃ kiṃcordhvam eva tad āyattam
eṣā hi tasyai dik prajñātā
evaṃ vai devāḥ prāyaṇīyena svargaṃ lokaṃ prājānan
tatho evaitad yajamāna evam eva prāyaṇīyenaiva svargaṃ lokaṃ prajānāti
te same syātāṃ prāyaṇīyodayanīye
devaratho vā eṣa yad yajñaḥ
tasyaite pakṣasī yat prāyaṇīyodayanīye
te yaḥ same kurute
yathobhayataḥpakṣasā rathenogravāhaṇena dhāvayann adhvānaṃ yatrākūtaṃ samaśnuvīta
evaṃ sa svasti svargaṃ lokaṃ samaśnute
atha yo viṣame kurute
yathānyatarataḥpakṣasā rathenogravāhaṇena dhāvayann adhvānaṃ yatrākūtaṃ na samaśnuvīta
evaṃ sa na svasti svargaṃ lokaṃ samaśnute
tasmāt same eva syātāṃ prāyaṇīyodayanīye
śaṃyvantaṃ prāyaṇīyaṃ śamyvantam udayanīyam
pathyāṃ svastiṃ prathamāṃ prāyaṇīye yajati
athāgnim atha somam atha savitāram athāditim
svargaṃ vai lokaṃ prāyaṇīyenābhipraiti
tad yat purastāt pathyāṃ svastiṃ yajati
svastyayanam eva tat kurute svargasya lokasya samaṣṭyai
agniṃ prathamam udayanīye yajati
atha somam atha savitāram atha pathyāṃ svastim athāditim
imaṃ vai lokam udayanīyena pratyeti
tad yat parastāt pathyāṃ svastiṃ yajati
svastyayanam eva tat kurute 'sya lokasya samaṣṭyai
tā vai pañca devatā yajati
tābhir yat kiṃca pañcavidham adhidaivatam adhyātmaṃ tat sarvam āpnoti
tāsāṃ yājyāpuronuvākyāḥ
tā vai svastimatyaḥ pathimatyaḥ pāritavatyaḥ pravatyo nītavatyo bhavanti
maruto ha vai devaviśo 'ntarikṣabhājanā īśvarā yajamānasya svargaṃ lokaṃ yato yajñaveśasaṃ kartoḥ
tad yat svastimatyaḥ pathimatyaḥ pāritavatyaḥ pravatyo nītavatyo bhavanti
nainaṃ maruto devaviśo hiṃsanti
svasti svargaṃ lokaṃ samaśnute
tā vai viparyasyati
yāḥ prāyaṇīyāyāṃ puronuvākyās tā udayanīyāyāṃ yājyāḥ karoti
yā yājyās tāḥ puronuvākyāḥ
preva vā eṣo 'smāllokāccyavate yaḥ prāyaṇīyenābhipraiti
tad yad viparyasyati
tad asmiṃlloke pratitiṣṭhati
pratiṣṭhāyām apracyutyām
atho prāṇā vai chandāṃsi
prāṇān eva tad ātman vyatiṣajaty avivarhāya
tasmāddhīme prāṇā viṣvañco vānto na nirvānti
tvāṃ citraśravastama yad vāhiṣṭhaṃ tad agnaya ity anuṣṭubhau samyājye
tatir vai yajñasya prāyaṇīyam
vāganuṣṭup
vācā yajñastāyate
naite viparyasyati
pratiṣṭhe vai samyājye
net pratiṣṭhe vyatiṣajānīti
śamyvantaṃ bhavati
abhikrāntyai tad rūpam
tad yathā upaprayāya svargasya lokasya nedīyastāyāṃ vased evaṃ tat
yadveva śamyvantaṃ bhavati
sarvā ha vai devatāḥ prāyaṇīye saṃgacchante
sa yo 'tra saṃyājayet
yathāsaṃgataṃ bhūmānaṃ devānāṃ patnīr abhyavanayed evaṃ tat
yastaṃ tatra brūyāt
saṃgatāṃ vā ayaṃ bhūmānaṃ devānāṃ patnīr abhyavānaiṣīt
sabhāmasya patnyabhyavaiṣyatīti tathā ha syāt
tasmād u śamyvantaṃ bhavati
devatānām asamarāya
asurā vā asyāṃ diśi devānt samarundhan yeyaṃ prācy udīcī
ta etasyāṃ diśi santaḥ somaṃ rājyāyābhyaṣiñcanta
te somena rājñaibhyo lokebhyo 'surān anudanta
tatho evaitad yajamānaḥ somenaiva rājñaibhyo lokebhyo dviṣato bhrātṛvyān nudate
taṃ vai caturbhiḥ krīṇāti gavā candreṇa vastreṇa chāgayā
ācaturaṃ vai dvandvaṃ mithunaṃ prajananaṃ prajātyai
tad asau vai somo rājā vicakṣaṇaścandramāḥ
sa imaṃ krītameva praviśati
tad yat somaṃ rājānaṃ krīṇāti
asau vai somo rājā vicakṣaṇaścandramā abhiṣuto 'sad iti
tasmai krītāya navānvāha
naveme prāṇāḥ
prāṇān eva tad yajamāne dadhāti
sarvāyutvāyāsmiṃlloke
amṛtatvāyāmuṣmin
bhadrād abhi śreyaḥ prehīti pravatīṃ pravartyamānāyānvāha
bṛhaspatiḥ puraetā te astviti
brahma vai bṛhaspatiḥ
brahmayaśasasyāvaruddhyai
imāṃ dhiyaṃ śikṣamāṇasya deva vaneṣu vyantarikṣaṃ tatāneti triṣṭubhau vāruṇyāvanvāha
kṣatraṃ vai triṣṭup
kṣatraṃ varuṇaḥ
kṣatrayaśasasyāvaruddhyai
soma yās te mayobhuva iti catasro gāyatrīḥ saumīr anvāha
brahma vai gāyatrī
kṣatraṃ somaḥ
brahmayaśasasya ca kṣatrayaśasasya cāvaruddhyai
tāsām uttamāyā ardharcam uktvoparamati
amṛtaṃ vā ṛk
amṛtaṃ tat praviśati
atho brahma vā ṛk
ubhayata eva tad brahmārdharcau varma kurute
tad yatra kvacārdharcenoparamet
etad brāhmaṇam eva tat
yā te dhāmāni haviṣā yajantīti pravatīṃ prapādyamānāyānvāha
āgan deva ṛtubhir vardhatu kṣayam ity āgatavatyartumatyā paridadhāti
saṃvatsaro vai somo rājeti ha smāha kauṣītakiḥ
so 'bhyāgacchannṛtubhir eva sahābhyetīti
abhirūpā anvāha
yad yajñe 'bhirūpaṃ tat samṛddhaṃ yajñasyaiva samṛddhyai
tā vai navānvāha
tāsām uktaṃ brāhmaṇam
triḥ prathamayā trir uttamayā trayodaśa sampadyante
dvādaśa vai māsāḥ saṃvatsaraḥ
saṃvatsarasyaivāptyai
asti trayodaśo māsaḥ
upacaro vijñāta iva tasyāptyai tasyāptyai
ātithyena ha vai devā dvipadaśca catuṣpadaśca paśūnāpuḥ
tatho evaitad yajamāna ātithyenaiva dvipadaśca catuṣpadaśca paśūnāpnoti
āsanne haviṣyātithye 'gniṃ manthanti
śiro vā etad yajñasya yad ātithyam
prāṇo 'gniḥ
śīrṣaṃstatprāṇaṃ dadhāti
dvādaśāgnimanthanīyā anvāha
dvādaśa vai māsāḥ saṃvatsaraḥ
saṃvatsarasyaivāptyai
abhi tvā deva savitar iti sāvitrīṃ prathamām anvāha
savitṛprasūtatāyai
savitṛprasūtasya ha vai na kācana riṣṭir bhavaty ariṣṭyai
mahī dyauḥ pṛthivī ca na iti dyāvāpṛthivīyām anvāha
pratiṣṭhe vai dyāvāpṛthivī pratiṣṭhityā eva
tvām agne puṣkarād adhīti mathitavantaṃ tṛcaṃ mathyamānāyānvāha
uta bruvantu jantava iti jātavatīṃ jātāya
ā yaṃ haste na khādinam iti hastavatīṃ hastena dhāryamāṇāya
pra devaṃ devavītaya iti pravatīṃ prahriyamāṇāya
ā jātaṃ jātavedasīty āvatīm āhūyamānāya
agnināgniḥ samidhyate tvaṃ hy agne agnineti samiddhavatyau samidhyamānāya
taṃ marjayanta sukratum iti paridadhāti sveṣu kṣayeṣu vājinam ity antavatyā
anto vai kṣayaḥ
antaḥ paridhānīyā
ante 'ntaṃ dadhāti
etayā nvatra ca cāturmāsyeṣu ca
triḥ prathamayā trir uttamayā ṣoḍaśa sampadyante
ṣoḍaśakalaṃ vā idaṃ sarvam
asyaiva sarvasyāptyai
atha yatra paśur ālabhyate
tad etāṃ parācīm anūcya yajñena yajñam ayajanta devā iti triṣṭubhā paridadhāti
traiṣṭubhāḥ paśavaḥ paśūnām evāptyai
triḥ prathamayā trir uttamayā saptadaśa sampadyante
saptadaśo vai prajāpatiḥ
etad vā ārdhnukaṃ karma yat prajāpatisaṃmitam
saptadaśa sāmidhenīr anvāha
saptadaśo vai prajāpatiḥ
etad vā ārdhnukaṃ karma yat prajāpatisaṃmitam
vārtraghnāvājyabhāgau bhavataḥ pāpmana eva vadhāya
atho hāsya paurṇamāsāt tantrād anitaṃ bhavati
atithimantau haike kurvanti
vārtraghnau tveva sthitau
ṛgyājyau syātām iti haika āhuḥ
ṛgyājyā vā etā devatā upasatsu bhavantīti vadantaḥ
juṣāṇayājyau tveva sthitau
somaṃ santaṃ viṣṇur iti yajati
tad yad evedaṃ krīto viśatīva
tad u haivāsya vaiṣṇavaṃ rūpam
yadveva somaṃ santaṃ viṣṇur iti yajati
atraivaitena nāmnā yad viṣṇur iti
ādyo 'munā yat soma iti
tasmāt soma iti vadanto juhvaty evaṃ bhakṣayanti
triṣṭubhau haviṣo yājyāpuronuvākye
balaṃ vai vīryaṃ triṣṭup
balam eva tad vīryaṃ yajamāne dadhāti
hotāraṃ citraratham adhvarasya yas tvā svaśvaḥ suhiraṇyo 'gna iti samyājye atithimatyau rathavatyau triṣṭubhāvāgneyyau
tad yathā catuḥsamṛddham evaṃ tat
upamānuka evainaṃ ratho bhavati ya ete kurute
iḍāntaṃ bhavati
abhikrāntyai tad rūpam
tad yathā upaprayāya svargasya lokasya nedīyastāyāṃ vased evaṃ tat
upāṃśuhaviṣa etā iṣṭayo bhavanti dīkṣaṇīyā prāyaṇīyātithyopasadaḥ
retaḥsiktir vā etā iṣṭayaḥ
upāṃśu vai retaḥ sicyate
utsṛjantaḥ karmāṇi yanti
patnīsaṃyājāntā dīkṣaṇīyā
śamyvantā prāyaṇīyā
iḍāntā ātithyā
devatā upasatsu pratiyajati
utsargaṃ vai prajāpatir etaiḥ karmabhiḥ svargaṃ lokam ait
tatho evaitad yajamāna utsargam evaitaiḥ karmabhiḥ svargaṃ lokam eti
śiro vā etad yajñasya yanmahāvīraḥ
tan na prathamayajñe pravṛñjyāt
upanāmuka evainam uttaro yajño bhavati yaḥ prathamayajñe na pravṛṇakti
kāmaṃ tu yo 'nūcānaḥ śrotriyaḥ syāt tasya pravṛñjyāt
ātmā vai sa yajñasya
ātmanaiva tad yajñaṃ samardhayati
tad asau vai mahāvīro yo 'sau tapati
etam eva tat prīṇāti
tam ekaśatenābhiṣṭuyāt
śatayojane ha vā eṣa hitas tapati
sa śatena evainaṃ śatayojanam adhvānaṃ samaśnute
atha yaikaśatatamī sa yajamānalokaḥ
tam etam ātmānaṃ yajamāno 'bhisaṃbhavati
yam etam āditye puruṣaṃ vedayante
sa indraḥ sa prajāpatis tad brahma
tad atraiva yajamānaḥ sarvāsāṃ devatānāṃ salokatāṃ sāyujyam āpnoti
anavānam abhiṣṭuyāt prāṇānāṃ saṃtatyai
saṃtatā iva hīme prāṇāḥ
uccair niruktam abhiṣṭuyāt
prāṇā vai stubhaḥ
nirukto hyeṣaḥ
vāgdevatyo hyeṣaḥ
sāvitrīḥ prathamā abhiṣṭauti
savitṛprasūtatāyai
savitṛprasūtasya ha vai na kācana riṣṭir bhavaty ariṣṭyai
brahma jajñānaṃ prathamaṃ purastād iti
ado vai brahma jajñānaṃ prathamaṃ purastāt
yatrāsau tapati
tad eva tad yajamānaṃ dadhāti
añjanti yaṃ prathayanto na viprāḥ saṃsīdasva mahān asīty aktavatīṃ ca sannavatīṃ cābhirūpe abhiṣṭauti
bhavā no 'gne sumanā upetau tapo ṣvagne antarāṁ amitrān yo naḥ sanutyo 'bhidāsad agna iti tisras tapasvatīr abhirūpā abhiṣṭauti
yad yajñe abhirūpaṃ tat samṛddhaṃ yajñasyaiva samṛddhyai
kṛṇuṣva pājaḥ prasitiṃ na pṛthvīm iti rākṣoghnīr abhiṣṭauti rakṣasām apahatyai
agnir vai rakṣasām apahantā
tā vai pañca bhavanti diśāṃ rūpeṇa
digbhya evaitāni tannirhanti
atho yān evādhvaryuḥ prādeśān abhimimīte tān evaitābhir anuvadati
pari tvā girvaṇo giro 'dhi dvayor adadhā ukthyaṃ vaca ity aindryāvabhirūpe abhiṣṭauti
aindram eva svāhākāram etābhyām anuvadati
atho yān evādhvaryuḥ śakalān paricinoti tān pūrvayānuvadati
yam uttamam abhinidadhāti tam uttarayā
śukraṃ te anyad yajataṃ te anyad arhan bibharti sāyakāni dhanveti pauṣṇīṃ ca raudrīṃ cābhirūpe 'bhiṣṭauti
pauṣṇaṃ caiva raudraṃ ca svāhākāram etābhyām anuvadati
atho yāvevādhvaryuḥ suvarṇarajatau hiraṇyaśakalau karoti tāvevaitābhyām anuvadati
pataṅgam aktam asurasya māyayeti
prāṇo vai pataṅgaḥ
vāyur vai prāṇaḥ
vāyavyam eva svāhākāram etābhir anuvadati
apaśyaṃ tvā manasā cekitānam ity etad asyāyatane prajākāmasyābhiṣṭuyāt
atho ubhe 'sampannakārī
srakve drapsasya dhamataḥ samasvarann iti sarvam
pavitraṃ te vitataṃ brahmaṇaspata iti dve
vi yat pavitraṃ dhiṣaṇā atanvata ity ekā
tā dvādaśa pāvamānyaḥ
saumyam eva svāhākāram etābhir anuvadati
ayaṃ venaścodayat pṛśnigarbhā iti
indro vai venaḥ
aindram eva svāhākāram etābhir anuvadati
tasyaikām utsṛjati nāke suparṇam upa yat patantam iti
so 'yam ātmano 'tīkāśaḥ
tām uttarāsu karoti
teno sānantaritā bhavati
ubhayato venaṃ pāpoktasya pāvamānīr abhiṣṭuyāt
ātmā vai venaḥ
pavitraṃ pāvamānyaḥ
punāty evainaṃ tat
gaṇānāṃ tvā gaṇapatiṃ havāmaha iti brāhmaṇaspatyā abhirūpā abhiṣṭauti
śiro vā etat
brahma vai brahmaṇaspatiḥ
brahmaṇaiva tacchiraḥ samardhayati
sa yatropādhigacched bṛhad vadema vidathe suvīrā iti
tad vīrakāmāyai vīraṃ dhyāyāt
labhate ha vīram
kā rādhaddhotrā aśvinā vām iti navākūdhrīcyaḥ
gāyatracchandasa iva vā akūdhrīcyaḥ
gāyatro vai prāṇaḥ
prāṇo vai akūdhrīcyaḥ
ā no viśvābhir ūtibhir ityānuṣṭubhaṃ tṛcaṃ sā vāk
viṣṇur yoniṃ kalpayatv ityetad asyāyatane prajākāmasyābhiṣṭuyāt
atho ubhe asampannakārī
prātaryāvāṇā prathamā yajadhvam iti pūrvāhṇe sūktam
ābhāty agnir uṣasām anīkam ity aparāhṇe
traiṣṭubhe pañcarce taccakṣuḥ
īḍe dyāvāpṛthivī pūrvacittaya iti jāgataṃ pañcaviṃśaṃ tacchrotram
śiro vā etat
tad vai śiraḥ samṛddhaṃ yasmin prāṇo vāk cakṣuḥ śrotram iti
tānevāsmiṃstaddadhāti
rucito gharma ityukte arūrucad uṣasaḥ pṛśnir agriya iti rucitavatīm abhirūpām abhiṣṭauti
yad yajñe abhirūpaṃ tat samṛddhaṃ yajñasyaiva samṛddhyai
tā ekaśatarco bhavanti tāsām uktaṃ brāhmaṇam
trayastriṃśad uttarāḥ
trayastriṃśad vai sarvā devatāḥ
tā evaitad udyantum arhanti
tābhyo vai tat samunnītam
abhirūpā dohanīyā abhiṣṭauti
yad yajñe abhirūpaṃ tat samṛddhaṃ yajñasyaiva samṛddhyai
ā sute siñcata śriyam ā nūnam aśvinor ṛṣir ity āsiktavatyāvabhirūpe abhiṣṭauti
ud u ṣya devaḥ savitā hiraṇyayety udyamyamānodyatavatīm abhirūpām abhiṣṭauti
praitu brahmaṇaspatir iti pravrajatsu pravatīṃ brāhmaṇaspatyām abhirūpām abhiṣṭauti
nāke suparṇam upa yat patantam iti vrajatsu patantam ity abhirūpām abhiṣṭauti
dvābhyāṃ yajet
dvandvaṃ vai vīryaṃ savīryatāyai
triṣṭubvatībhyāṃ pūrvāhṇe
traiṣṭubho hyeṣaḥ
trīṃllokānt stabdhvā tiṣṭhati
jagadvatībhyām aparāhṇe
jāgato hyeṣaḥ
etam u ha viśantaṃ jagad anu sarvaṃ viśati
viparyasya dāśatayībhyāṃ vaṣaṭkuryād iti haika āhuḥ
yathāmnātam iti tveva sthitam
athottarā abhirūpā abhiṣṭauti
yad yajñe abhirūpaṃ tat samṛddhaṃ yajñasyaiva samṛddhyai
havir haviṣmo mahi sadma daivyam iti purāhuteḥ prāpaṇāt
punar haviṣam evainaṃ tad ayātayāmānaṃ karoti
sūyavasād bhagavatī hi bhūyā ityāśīrvatyā paridadhāti
paśubhya eva tad āśiṣaṃ vadate
tathā ha yajamānātpaśavo 'nutkrāmukā bhavanti
atha vai sute pravargya ity ācakṣate stute bahiṣpavamāne
tad aśvinau devā upāhvayanta
etasmin kāle āgnīdhrīye pravṛñjyuḥ
tad yathaivāda upasatsu
evam evāpyatra stutyāyām
anavānam evopacāraḥ
tad yadā karmāpavṛjyeta
atha paśukarma tāyate
sa eṣa mahāvīro madhyaṃdinotsargaḥ
tad yad etena madhyaṃdine pracaranti
asau vai mahāvīro yo 'sau tapati
etam eva tat prīṇāti
etasyaiva tad rūpaṃ kriyate
upasadaḥ
asurā eṣu lokeṣu puro 'kurvata
ayasmayīm asmin
rajatām antarikṣaloke
hariṇīṃ hādo divi cakrire
te devāḥ pariśriteṣveṣu lokeṣvetaṃ pañcadaśaṃ vajram apaśyan
tisraḥ sāmidhenyaḥ samanūktā nava sampadyante
ṣaḍ yājyāpuronuvākyāḥ
tāḥ pañcadaśa
etena vai devāḥ pañcadaśena vajreṇaibhyo lokebhyo 'surān anudanta
tatho evaitad yajamāna etenaiva pañcadaśena vajreṇaibhyo lokebhyo dviṣato bhrātṛvyān nudate
upasadyāya mīḍhuṣa ityetaṃ tṛcaṃ pūrvāhṇe anubrūyāt
upasado hyetāḥ
tad vai karma samṛddhaṃ yat prathamenābhivyāhriyate
upasadyam iva vā etad ahar amunādityena bhavatīti
imāṃ me agne samidham ity aparāhṇe tad rātre rūpam
samiddham iva vā imam agniṃ sāyaṃ paryāsata iti
atha dvitīye 'hani
imāṃ me agne samidham iti pūrvāhṇe tad ahno rūpam
samiddham iva vā etad ahar amunādityena bhavatīti
upasadyāya mīḍhuṣa ity aparāhṇe tad rātre rūpam
upasadyam iva vā imam agniṃ sāyaṃ paryāsata iti
te vā ubhe eva rūpe yajjñāyete
tasmād ahar ahar viparyāsam anubrūyāt
ubhe rūpe kāmā upāptāvasata iti
anavānam anubrūyāt prāṇānāṃ saṃtatyai
saṃtatā iva hīme prāṇāḥ
tris trir ekaikām anvāha
trayo vā ime lokāḥ
imān eva tallokān āpnoti
tāḥ samanūktā nava sampadyante
ṣaḍ vā ṛtavas traya ime lokāḥ
etad eva tad abhisaṃpadyante
naitaṃ nigadaṃ brūyād ya eṣa sāmidhenīṣu
utsṛjyante ha nigadāḥ
jāmi ha syād ya etaṃ nigadaṃ brūyāt
nāvāhayeccaneti haika āhuḥ
kim u devatām anāvāhya jayed iti
ṛca evāvāhayet
agnim āvaha somam āvaha viṣṇum āvaheti
tā vai tisro devatā yajati
trayo vā ime lokāḥ
imān eva tallokān jyotiṣmataḥ karoti
gāyatryāvāgneyyau
gāyatro 'yaṃ lokaḥ
tad imaṃ lokam āpnoti
triṣṭubhau saumyau
traiṣṭubho 'ntarikṣalokaḥ
tad antarikṣalokam āpnoti
jagatyau vaiṣṇavyau
jāgato 'sau lokaḥ
tad amuṃ lokam āpnoti
tā vai viparyasyati
yāḥ pūrvāhṇe puronuvākyās tā aparāhṇe yājyāḥ karoti
yā yājyās tāḥ puronuvākyāḥ
ayātayāmatāyai
vaṣaṭkāreṇa ha vā ṛg yātayāmā bhavati samāne 'han
ayātayāmābhir me vaṣaṭkṛtam asad iti
yadveva viparyasyati grīvāṇāṃ sthemne
tasmāddhāsāṃ grīvāṇāṃ vyatiṣaktānīva parvāṇi bhavanti
ājyahaviṣo devatāḥ
payovrato yajamānaḥ
tat saloma
tāḥ parovarīyasīr abhyupeyāt trīn agre stanān atha dvāvathaikam
paraspara eva tallokān varīyasaḥ kurute
nābhyunnayeta
svargaṃ ha vā ete lokam abhiprayanti ya upasada upayanti
dvādaśo ha vā antaruṣyāt svargo lokaḥ
sa yaḥ sakṛd abhyunnayate
yathaikarātraṃ sārthān proṣitān anupreyād evaṃ tat
yo dvitīyam
yathā dvirātram evaṃ tat
hīyate tṛtīyena
svargāṃllokān nānvaśnute
apy anugacched iti ha smāha paiṅgyaḥ
na tvevābhyunnayeta
yatraiva kāmayeta
tat pūrvo gatvā svargasyaiva lokasyāvasyed iti
samāptiḥ śreyasīti ha smāha kauṣītakiḥ
saṃrājo bhakṣe 'smai dadhy ānayeyur na vrate
somo vai dadhi
anantarhito hāsya bhakṣo bhavati samāpnoti
uta yadi saṃkrīṇīyuḥ
yā madhyamopasat
tayā dvyaham anyatare careyuḥ
āvapanaṃ hi sā
idam antarikṣalokāyatanena
athāsamaram abhyudaity athāsamaram abhyudaiti
brahma vā agniḥ
tad yad upavasathe 'gniṃ praṇayanti
brahmaṇaiva tad yajamānasya pāpmānam apaghnanti
purastād āhavanīyena
paścād gārhapatyena
uttarata āgnīdhrīyeṇa
dakṣiṇato mārjālīyena
ye antaḥsadasaṃ tair madhyataḥ
tasmād upavasathe prāñcam agniṃ praṇayanti
vi dhiṣṇyān haranti
yajamānasyaiva pāpmano 'pahatyai
devā vai dīkṣiṣyamāṇā vācam apāsādayanta
bahu tvam uccāvacaṃ nigacchasi
satyamayā u vayaṃ madamayā bubhūṣāma iti
sā dīkṣāyām ābhaktimaicchata
tāṃ devāstatra nābhajanta
sā prāyaṇīye tām u tatra no eva
sā kraye tām u tatra no eva
sātithye tām u tatra no eva
so vā etad upasado nā canāgacchan nirvidyeva
tasmād u tatropāṃśu careyuḥ
yathaivaivaṃ mithaḥ saṃśṛṇvīran
so vā etad upavasathe 'gnau praṇīyamāna āgacchat
tāṃ devās tatrābhajanta
tasmād u tatra prathamata evoccair anubrūyāt
yathainām āgatām anubudhyerannābhaktāṃ yajñe
pra devaṃ devyā dhiyeti pravantaṃ tṛcaṃ prahriyamāṇāyānvāha
iḍāyās tvā pade vayam iti
iyaṃ vā iḍā
asyāṃ hīdaṃ sarvam īṭṭe
jātavedo nidhīmahīti nihitavatārdharcena nidhīyamānam anustauti
agne viśvebhiḥ svanīka devaiḥ sīda hotaḥ sva u loke cikitvān ni hotā hotṛṣadane vidāna iti sannavatībhiḥ sannam anustauti
tvaṃ dūtas tvam u naḥ paraspā iti dūtavatyā paridadhāti
abhirūpā anvāha
yad yajñe abhirūpaṃ tat samṛddhaṃ yajñasyaiva samṛddhyai
tā vā aṣṭau bhavanti
etābhir vai devāḥ sarvā aṣṭīr āśnuvata
tatho evaitad yajamāna etābhir eva sarvā aṣṭīr aśnute
triḥ prathamayā trir uttamayā dvādaśa sampadyante
dvādaśa vai māsāḥ saṃvatsaraḥ
saṃvatsarasyaivāptyai
tāḥ samanūktā aṣṭādaśa gāyatryaḥ sampadyante
āgneyam eva chandobhiḥ
yasya ha kasya ca ṣaṭ samānasya chandasas tā gāyatrīm abhisaṃpadyante
yasya sapta tā uṣṇiham
yasyāṣṭau tā anuṣṭubham
yasya nava tā bṛhatīm
yasya daśa tāḥ paṅktim
yasya ekādaśa tās triṣṭubham
yasya dvādaśa tā jagatīm
vāk ca vai manaśca havirdhāne
vāci ca vai manasi cedaṃ sarvaṃ hitam
tad yaddhavirdhāne pravartayanti
sarveṣām eva kāmānām āptyai
dve havirdhāne bhavataḥ
chadis tṛtīyam abhinidadhati
tair yat kiṃca trividham adhidaivatam adhyātmaṃ tat sarvam āpnoti
pretāṃ yajñasya śambhuveti pravatīṃ pravartyamānābhyām anvāha
dyāvā naḥ pṛthivī imaṃ tayor id ghṛtavat paya iti
āśīrvatī pūrvā
atho dvidevatyā dvayor havirdhānayoḥ
yām adhvaryur vartmanyāhutiṃ juhoti tāṃ pūrvayānuvadati
yaddhavirdhāne pravartayanti tad uttarayā
yame iva yatamāne yadā etam ity abhirūpayā havirdhāne anustauti
pra vāṃ bharan mānuṣā devayanta iti
bahavo hyete haranti
adhi dvayor adadhā ukthyaṃ vaco viśvā rūpāṇi pratimuñcate kavir iti
yacchardis tṛtīyam abhinidadhati tat pūrvayānuvadati
yaddhavirdhāne pariśrayante tad uttarayā
atho rarāṭyām evottarayā
te yadā manyetātra neṅgayiṣyantīti
yadaine nabhyasthe kuryuḥ
athā vām upastham adruhā iti
yadā vai kṣemo 'thopasthaḥ
pari tvā girvaṇo gira iti parivatyā paridadhāti
abhirūpā anvāha
yad yajñe 'bhirūpaṃ tat samṛddhaṃ yajñasyaiva samṛddhyai
tā vā aṣṭau bhavanti
etābhirvai devāḥ sarvā aṣṭīr āśnuvata
tatho evaitad yajamāna etābhir eva sarvā aṣṭīr aśnute
triḥ prathamayā trir uttamayā dvādaśa sampadyante
dvādaśa vai māsāḥ saṃvatsaraḥ
saṃvatsarasyaiva āptyai
yadveva triḥ prathamāṃ trir uttamām
yajñasyaiva tad barsau nahyati sthemne 'visraṃsāya
tad u hotāram abhibhāṣante yathā hotar abhayam asat tathā kurviti
saṃpreṣitaḥ purarcaḥ prativadanād dakṣiṇasya pādasya prapadena pratyañcaṃ lokam apāsyati
apeto janyam bhayam anyajanyaṃ ca vṛtrahan
apa cakrā avṛtsateti
ato ha cakrāṇām abhyācāraḥ
tato ha tasmā ardhāyābhayaṃ bhavati
sa prācyaṃ dakṣiṇasya havirdhānasyottaraṃ vartmopaniśrayīta
ayaṃ vai loko dakṣiṇaṃ havirdhānam
pratiṣṭhā vā ayaṃ lokaḥ
pratiṣṭhāyā anucchinno 'yānīti
yatra tiṣṭhan paridadhyāt
cyoṣyata iti tathā ha syāt
tasmāt paridhāya dakṣiṇaṃ bāhum anvāvṛtya vācaṃyamo yathetam pratyetya
yatra tiṣṭhan prathamām anvavocat
tat sthitvātra cāgnipraharaṇe ca
atha yathāvasatham abhyupeyāt
brahma vā agniḥ kṣatraṃ somaḥ
tad yad upavasathe 'gnīṣomau praṇayanti
brahmakṣatrābhyām eva tad yajamānasya pāpmānam apaghnanti
tad u vā āhur āsīna eva hotaitāṃ prathamām anubrūyāt
sarvāṇi ha vai bhūtāni somaṃ rājānaṃ praṇīyamānam anu pracyavante
tad yad āsīno hotaitām ṛcam anvāha
tad eva sarvāṇi bhūtāni yathāyatanaṃ niyacchatīti
sāvīr hi deva prathamāya pitra iti sāvitrīṃ prathamām anvāha
savitṛprasūtatāyai
savitṛprasūtasya ha vai na kācana riṣṭir bhavaty ariṣṭyai
uttiṣṭha brahmaṇaspata ityutthāpayati praitu brahmaṇaspatir iti praṇayati brāhmaṇaspatye abhirūpe anvāha
brahma vai brahmaṇaspatiḥ
brahmaṇaiva tad yajñaṃ samardhayati
hotā devo 'martya upa tvāgne dive diva iti kevalāgneyau tṛcāvanvāha
agniṃ hi pūrvaṃ haranti
tau vā itavantau bhavataḥ
hriyamāṇaṃ hyagniṃ stauti
sa yatropādhigacched bhūtānāṃ garbham ādadha iti
tad garbhakāmāyai garbhaṃ dhyāyāt
labhate ha garbham
athāgnīdhre 'gniṃ nidadhati
tad adhvaryur āhutiṃ juhoti
tāṃ sampratyetām anubrūyād agne juṣasva pratiharya tad vaca iti
tasyā evaiṣā yājyā juṣasva pratiharyety abhirūpā
atha kevalaṃ somaṃ prāñcaṃ haranti
tasmāt kevalīḥ saumīr anvāha
somo jigāti gātuvid itītavat tṛcam anubruvann anusameti
athādhvaryur āhavanīye punarāhutiṃ juhoti
tāṃ sampraty etām anubrūyād upa priyaṃ panipnatam iti
tasyā evaiṣā yājyāhutīvṛdham ity abhirūpā
atha pūrvayā dvārā rājānaṃ prapādayanti
tasmin prapādyamāne tam asya rājā varuṇas tam aśvinā iti
vrajaṃ ca viṣṇuḥ sakhivāṁ aporṇuta ity abhirūpāṃ prapādyamānāyānvāha
antaśca prāgā aditir bhavāsīti prapannavatīṃ prapannāya
śyeno na yoniṃ sadanaṃ dhiyā kṛtaṃ gaṇānāṃ tvā gaṇapatiṃ havāmahe astabhnād dyām asuro viśvavedā iti sannavatībhiḥ sannam anustauti
evā vandasva varuṇaṃ bṛhantam ity āśīrvatyā paridadhāti
abhirūpā anvāha
yad yajñe abhirūpaṃ tat samṛddhaṃ yajñasyaiva samṛddhyai
tā vai viṃśatim anvāha
tā virājam abhisaṃpadyante
vairājaḥ somaḥ
annaṃ virāḍ annaṃ somaḥ
annena tad annādyaṃ samardhayati
triḥ prathamayā triruttamayā caturviṃśatiḥ sampadyante
caturviṃśatir vai saṃvatsarasyārdhamāsāḥ
saṃvatsarasyaivāptyai
evaṃ nu yadi pūrvayā dvārā rājānaṃ prapādayeyuḥ
yady u vāparayā
tenaiva hotānusamiyāt
ātmā vai yajñasya hotā
prāṇaḥ somaḥ
netprāṇādātmānam apādadhānīti
uttarato dakṣiṇā tiṣṭhan paridadhāti
yaśo vai somo rājānnādyam
amuta eva tad arvāg ātman yaśo dhatte yaśo dhatte
vajro vā eṣa yad yūpaḥ
tad yad upavasathe yūpam ucchrayanti
vajreṇaiva tad yajamānasya pāpmānam apaghnanti
sa nāpanata iva syāt
aśanāyato vā etad rūpam
abhinata ivodareṇa
athāhavanīyaṃ punar abhyāvṛttaḥ
tad vai suhitasya rūpam
anaśanāyukā hāsya bhāryā bhavanti ya evaṃrūpaṃ yūpaṃ kurute
pālāśaṃ brahmavarcasakāmaḥ kurvīta
bailvam annādyakāmaḥ
khādiraṃ svargakāmaḥ
tryaratniḥ syāllokānāṃ rūpeṇa
caturaratniḥ paśūnāṃ rūpeṇa
pañcāratniḥ paṅktyai rūpeṇa
ṣaḍaratnir ṛtūnāṃ rūpeṇa
saptāratniśchandasāṃ rūpeṇa
aṣṭāratnir gāyatryai rūpeṇa
navāratnir bṛhatyai rūpena
daśāratnir virājo rūpeṇa
ekādaśāratnis triṣṭubho rūpeṇa
dvādaśāratnir jagatyai rūpeṇa
etā mātrāḥ sampado yūpasya
tāsām ekāṃ sampadam abhisaṃpādya yūpaṃ kurvīta
tadu vā āhur na mined yūpam
aparimita eva syāt
mitaṃ ha vai mitena jayati
amitam amitena
aparimitasyāvaruddhyai
yatraiva manasā velāṃ manyate tat kurvīta
tad yūpasya ca vedeśceti ha smāha
prajāpatir vai manaḥ
yajño vai prajāpatiḥ
svayaṃ vai tad yajño yajñasya juṣate
yan mano manasaḥ
vājapeyayūpa evāvadhṛtaḥ saptadaśāratniḥ
so 'ṣṭāśrir niṣṭhito bhavati
sarveṣām eva kāmānām aṣṭyai
athainaṃ praṇenijati
tad yad evedaṃ paraśunā krūrīkṛta iva taṣṭa iva bhavati
tad evāsyaitadāpyāyayati tad bhiṣajyati
athainam abhyañjati
tad yā evemāḥ puruṣa āpaḥ
tā evāsmiṃstaddadhāti
svabhyaktaṃ svayam eva yajamānaḥ kurvīta
tathā ha yajamāno 'rūkṣa iva bhavati
añjanti tvām adhvare devayanta ity aktavatīm abhirūpām ajyamānāyānvāha
ucchrayasva vanaspate samiddhasya śrayamāṇaḥ purastājjāto jāyate sudinatve ahnām ūrdhvā ū ṣu ṇa ūtaya ūrdhvo naḥ pāhy aṃhaso niketunety ucchritavatīś codvatīś cocchrīyamāṇāyānvāha
yuvā suvāsāḥ parivīta āgād iti parivītavatyā paridadhāti
abhirūpā anvāha
yad yajñe abhirūpaṃ tat samṛddhaṃ yajñasyaiva samṛddhyai
tā vai saptānvāha
sapta vai chandāṃsi
sarveṣām eva chandasām āptyai
triḥ prathamayā trir uttamayaikādaśa sampadyante
ekādaśākṣarā triṣṭup
traiṣṭubhāḥ paśavaḥ paśūnām evāptyai
iti nvekayūpa ekapaśau ca
atha yady ekayūpa ekādaśinīm ālabheran
paśau paśāvevādhvaryuḥ saṃpreṣyati
paśau paśāveva yuvā suvāsāḥ parivīta āgād iti sā eva paridhānīyā sā parivīyamāṇāya
iti nvekayūpe
atha kathaṃ yūpaikādaśinyām iti
etā eva sapta saptādaśabhyo 'nubrūyāt
atha yam uttamaṃ saṃminvanti
tasmin yat sūktasya pariśiṣyeta tad anuvartayet purastāt pragāthasya
tacchṛṅgāṇīvecchṛṅgiṇāṃ saṃdadṛśra iti sarvān evābhivadati
yuvā suvāsāḥ parivīta āgād iti sā eva paridhānīyā sā parivīyamāṇāya
tam āhur anupraharet
yajamāno vā eṣa yad yūpaḥ
svargo loka āhavanīyaḥ
tad evainaṃ svargaṃ lokaṃ gamayati
tat svargyam iti
tad u vā āhus tiṣṭhed eva
yad idam āsthānaṃ svarostata īśvarā yadi nāsurarakṣasānyanvavapātoḥ
tasmād eṣa vajrodyato yajñavāstau tiṣṭhed evāsurarakṣasānyapaghnann apabādhamāno yajñaṃ caiva yajamānaṃ cābhigopāyann iti
atha yūpya eko dravya eko gartya ekaḥ
yo 'vācīnavakalaḥ sa gartyaḥ
tasyāśāṃ neyāt
atha ya ūrdhvavakalo dravyaḥ sa mānuṣaḥ
kāmaṃ tasyāpi kurvīta
atha yasya prasavyādityasyāvṛtam anvāvṛttā vakalāḥ
sa yūpyaḥ sa svargya ekastho bhrātṛvyaḥ
yo vānuvṛtaḥ palāśair ā mūlāt syāt
so 'nagnaḥ sa paśavyaḥ
taṃ paśukāmaḥ kurvīta
agnīṣomayor vā eṣa āsyam āpadyate yo dīkṣate
tad yad upavasathe 'gnīṣomīyaṃ paśum ālabhate
ātmaniṣkrayaṇo haivāsyaiṣa tenātmānaṃ niṣkrīyānṛṇo bhūtvātha yajate
tasmād u tasya nāśnīyāt
puruṣo hi sa pratimayā
tad u vā āhur havir havir vā ātmaniṣkrayaṇam
haviṣo haviṣa eva sa tarhi nāśnīyāt
ya ātmaniṣkrayaṇam iti nāśnīyāt
tasmād u kāmam evāśitavyam
ahorātre vā agnīṣomau
tad yad divā vapayā caranti
tenāhaḥ prītam āgneyam
rātrim anu saṃtiṣṭhate
tena rātriḥ saumī prītā
sā eṣāhorātrayor atimuktiḥ
atyahorātre yajñena mucyete
nainaṃ te āpnutaḥ
ya evaṃ vidvān etaṃ paśum ālabhate
tam āhur dvirūpaḥ syācchuklaṃ ca kṛṣṇaṃ cāhorātrayo rūpeṇeti
śuklaṃ vā ca lohitaṃ cāgnīṣomayo rūpeṇeti
tasyaikādaśa prayājā ekādaśānuyājā ekādaśopayajaḥ
tāni trayastriṃśat
trayastriṃśad vai sarve devāḥ
sarveṣām eva devānāṃ prītyai
prāṇā vai prayājā apānā anuyājāḥ
tasmāt samā bhavanti
samānā hīme prāṇāpānāḥ
tad āhuḥ kasmād ṛcā prayājeṣu yajati pratīkair anuyājeṣviti
retaḥsiktir vai prayājāḥ
retodheyam anuyājāḥ
tasmādṛcā prayājeṣu yajati pratīkair anuyājeṣviti
atha yat sarvam uttamam āha
svarga eva talloke yajamānaṃ dadhāti
āprībhir āprīṇāti
sarveṇa ha vā eṣa ātmanā sarveṇa manasā yajñaṃ saṃbharate yo yajate
tasya riricāna ivātmā bhavati
tam asyaitābhir āprībhir āprīṇāti
tad yad āprīṇāti
tasmād āpryo nāma
paryagniṃ paśuṃ karoti rakṣasām apahatyai
agnir vai rakṣasām apahantā
triḥ prasavi paryagnikaroti
tad yathā tisro 'gnipuraḥ kuryād evaṃ tat
tasmāt punaḥ parīhīty agnīdhaṃ brūyāt
yam icchen na pracyaveteti
daivyāḥ śamitāra uta ca manuṣyā ārabhadhvam upanayata medhyādura āśāsānā medhapatibhyāṃ medham iti
taddhaika āhuḥ
yajamāno vai medhapatir iti
ko manuṣya iti brūyāt
devataiva medhapatir iti
ṣaḍviṃśatir asya vaṅkraya iti
parśavo ha vai vaṅkrayaḥ
ubhayato 'sṛkparyavān iti
asṛgbhājanāni ha vai rakṣāṃsi bhavanti
ned rakṣasāṃ bhāgena daivaṃ bhāgaṃ prasajānīti
sa eṣo 'dhriguḥ saṃśāsanam eva
aṅgāni mā parikartor iti
yaddha vā aduṣṭaṃ tad devānāṃ haviḥ
na vai te duṣṭaṃ havir adanti
navakṛtvo 'dhrigāvavān iti
naveme prāṇāḥ
prāṇāneva tad yajamāne dadhāti
sarvāyutvāyāsmiṃlloke
amṛtatvāyāmuṣmin
triḥ paridadhāty aparāktvāya
sakṛt purastād āha
sakṛd iva vai pitaraḥ
pitṛdevatya iva vai paśur ālabhyamāno bhavati
atha yat trir upariṣṭād āha
trir vai devatyāḥ
devadevatyam evainaṃ tad ayātayāmānaṃ karoti
paridhāyopāṃśu japaty ubhāvapāpaśceti
apāpo ha vai devānāṃ śamitā
tasmā evainaṃ tat samprayacchati
sa hi devān anuveda
atha stokīyā anvāha
stokān evaitābhir agnaye svadayati
etā ha vā u teṣāṃ puronuvākyā etā yājyāḥ
tasmād abhirūpā bhavanti
svāhākṛtibhiścaritvā vapayā caranti
prayājān eva tat paśubhājaḥ kurvanti
na svāhākṛtīśca vapāṃ cāntareṇa vācaṃ visṛjeta
prāṇā vai svāhākṛtayaḥ
ātmā vapā
net prāṇāṃśca ātmānaṃ cānyenāntardadhātīti
atha yad anuṣṭubho 'gnīṣomīyasya paśoḥ puronuvākyā bhavanti
gāyatrī vai sā yānuṣṭup
gāyatram agneśchandaḥ
atha yat triṣṭubho yājyāḥ
kṣatrasya etacchando yat triṣṭup
kṣatraṃ somaḥ
tad yathāchandasaṃ devate prīṇāti
atha vai paśum ālabhyamānaṃ puroḍāśo 'nunirupyate
atha yatra puroḍāśo nirupyate
tat puroḍāśasviṣṭakṛd acyutaḥ
agnir vai sviṣṭakṛt
tasmād acyuto bhavati
vaiśvāmitrīṃ puroḍāśasviṣṭakṛtaḥ puronuvākyām anūcya vaiśvāmitryā yajati
tatir vai yajñasya puroḍāśaḥ
vāg vai viśvāmitraḥ
vācā yajñas tāyate
atha manotām anvāha
sarvā ha vai devatāḥ paśum ālabhyamānam upasaṃgacchante mama nāma grahīṣyati mama nāma grahīṣyatīti
tāsāṃ sarvāsāṃ paśāveva manāṃsyotāni bhavanti
tā atra prīṇāti
tathā hāsāṃ sarvāsām amoghāyaivopasametaṃ bhavati
tad āhur yan nānādevatāḥ paśava ālabhyante 'tha kasmād āgneyam evānvāheti
tisro vai devānāṃ manotāḥ
agnir vai devānāṃ manotā
tasmin hyeṣāṃ manāṃsyotāni bhavanti
atho vāg vai devānāṃ manotā
tasyāṃ hy eṣāṃ manāṃsy otāni bhavanti
atho gaur vai devānāṃ manotā
tasyāṃ hy eṣāṃ manāṃsyotāni bhavanti
agniḥ sarvā manotāḥ
agnau manotāḥ saṃgacchante
tasmād āgneyam evānvāheti
tā vai trayodaśa bhavanti
trayodaśa vai paśor avadānāni bhavanti
triḥ prathamayā trir uttamayā saptadaśa sampadyante
saptadaśo vai prajāpatiḥ
etad vā ārdhnukaṃ karma yat prajāpatisaṃmitam
saptadaśa sāmidhenīr anvāha
saptadaśo vai prajāpatiḥ
etad vā ārdhnukaṃ karma yat prajāpatisaṃmitam
atha yatra paśur ālabhyate
tad vanaspatir acyutaḥ
agnir vai vanaspatiḥ
sa vai devebhyo haviḥ śrapayati
tasmād acyuto bhavati
so vai payobhājanaḥ
atrāgniḥ sarveṣu haviḥṣu bhāgī bhavati
tad āhur yad dhāmabhājo devā atha kasmāt pāthobhāg vanaspatir iti
dhāma vai devā yajñasyābhajanta
pāthaḥ pitaraḥ
pitṛdevatya iva vai paśuḥ
pitṛdevatyaṃ payaḥ
tasmād iti brūyāt
tad āhuḥ kasmāt saumya evādhvare pravṛtāhutī juhvati na haviryajña iti
akṛtsnaiva vā eṣā devayajyā yaddhaviryajñaḥ
athaiṣaiva kṛtsnā devayajyā yat saumyo 'dhvaraḥ
tasmāt saumya evādhvare pravṛtāhutī juhvati na haviryajña iti
juṣṭo vāco bhūyāsaṃ juṣṭo vācaspater devi vāk
yat te vāco madhumattamaṃ tasmin no 'dya dhāḥ svāhā sarasvatyā iti purastāt svāhākāreṇa juhoti
vācaṃ tad utsṛjate
tasmād vāg ata ūrdhvotsṛṣṭā yajñaṃ vahati
manasottarām
manasā hi manaḥ prītaṃ manaḥ prītam
athātaḥ prātaranuvākaḥ
yad evainaṃ prātar anvāha
tat prātaranuvākasya prātaranuvākatvam
atha yat prapado japati yad āhutīr juhoti
svastyayanam eva tat kurute
hiṃkṛtya prātaranuvākam anvāha
vajro vai hiṃkāraḥ
vajreṇaiva tad yajamānasya pāpmānaṃ hanti
uccair niruktam anubrūyāt
etaddha vā ekaṃ vāco 'nanvavasitaṃ pāpmanā yanniruktam
tasmānniruktam anubrūyāt
yajamānasyaiva pāpmano 'pahatyai
ardharcaśo 'nubrūyāt
ṛksaṃmitā vā ime lokāḥ
ayaṃ lokaḥ pūrvo 'rdharcaḥ
asau lokottaraḥ
atha yad ardharcāvantareṇa tad idam antarikṣam
tad yad ardharcaśo 'nvāha
ebhir eva tallokair yajamānaṃ samardhayati
eṣveva tallokeṣu yajamānaṃ dadhāti
atha vai paṅkteḥ pañca padāni kathaṃ sārdharcaśo 'nuktā bhavatīti
praṇavottarayos tṛtīyaḥ
tathā sārdharcaśo 'nuktā bhavati
āgneyaṃ kratum anvāha
tad imaṃ lokam āpnoti
uṣasyam anvāha
tad antarikṣalokam āpnoti
āśvinam anvāha
tad amuṃ lokam āpnoti
gāyatrīm anvāha
mukham eva gāyatrī
anuṣṭubham anvāha
vāg anuṣṭup
mukhe tad vācaṃ dadhāti
mukhena vai vācaṃ vadati
triṣṭubham anvāha
balaṃ vai vīryaṃ triṣṭup
bṛhatīm anvāha
go'śvam eva bṛhatī
uṣṇiham anvāha
ajāvikam evoṣṇik
jagatīm anvāha
balaṃ vai vīryaṃ jagatī
balaṃ vīryaṃ purastāt triṣṭup
balaṃ vīryam upariṣṭāj jagatī
madhye bārhatāś cauṣṇihāś ca paśavaḥ
balena eva tad vīryeṇobhayataḥ paśūn parigṛhya yajamāne dadhāti
tathā yajamānāt paśavo 'nutkrāmukā bhavanti
tad yathā ha vā asmiṃlloke manuṣyāḥ paśūn aśnanti yathaibhir bhuñjata evam evāmuṣmiṃlloke paśavo manuṣyān aśnanty evam ebhir bhuñjate
sa ya enān iha prātar anuvākenāvarundhe tam ihāvaruddhā amuṣmiṃlloke nāśnanti
nainena pratibhuñjate
yathaivainān asmiṃlloke aśnāti yathaibhir bhuṅkta evam evainān amuṣmiṃlloke aśnāti
yathaivainān asmiṃlloke aśnāti yathaibhir bhuṅkta evam evainān amuṣmiṃlloke aśnāty evam ebhir bhuṅkte
paṅktim anvāha
pratiṣṭhā vai paṅktiḥ
sarveṣv eva tad bhūteṣu yajamānaṃ pratiṣṭhāpayati
atha sarvā ha vai devatā hotāraṃ prātaranuvākam anuvakṣyantam āśaṃsamānāḥ pratyupatiṣṭhante mayā pratipatsyate mayā pratipatsyata iti
sa ya ekāṃ devatām ādiśya pratipadyetāthetarābhyo devatābhyo vṛścyeta
aniruktayā pratipadyate
teno na kasyai cana devatāyā āvṛścyate
āpo revatīḥ kṣayathā hi vasva iti pratipadyate
āpo vai sarvā devatāḥ
sarvābhir eva tad devatābhiḥ pratipadyate
upaprayanto 'dhvaram ity upasaṃdadhāti
upeti tad asya lokasya rūpaṃ prayanta iti tad amuṣya
upeti tad agne rūpam
prayanta iti tad amuṣyādityasya
evam eva sarvāsu pratipatsu sarveṣv ṛtuṣu
āgneya uṣasya āśvine pūrvā pūrvaiva vyāhṛtir agne rūpam uttarāmuṣyādityasya
athaitad dve nānā chandāṃsy antareṇa kartā iva
athaite baliṣṭhe ariṣṭe anārte devate
tābhyāṃ pratipadyate
samānena sūktena samārohet
tad akartaskandyaṃ lohasya rūpaṃ svargyam
yatra vā samānasyārṣeyaḥ syāt tad anavānaṃ saṃkrāmet
amṛtaṃ vai prāṇaḥ
amṛtena tan mṛtyuṃ tarati
tad yathā vaṃśena vā matyena vā kartaṃ saṃkrāmed evaṃ tat
praṇavena saṃkrāmati
brahma vai praṇavaḥ
brahmaṇā eva tad brahmopasaṃtanoti
śuddhaḥ praṇavaḥ syāt prajākāmānāṃ makārāntaḥ pratiṣṭhākāmānām
makārāntaḥ praṇavaḥ syād iti haika āhuḥ
śuddha iti tv eva sthitaḥ
mīmāṃsitaḥ praṇavaḥ
athāta iha śuddha iha pūrṇa iti
śuddha eva praṇavaḥ syācchastrānuvacanayor madhya iti ha smāha kauṣītakiḥ
tathā saṃhitaṃ bhavati
makārānto 'vasānārthe
pratiṣṭhā vā avasānaṃ pratiṣṭhityā evātho ubhayoḥ kāmayor āptyai
eta u ha vai chandaḥpravāhāḥ
avaraṃ chandaḥ paraṃ chando 'tipravahanti
tasyārtir nāsti chandasā chando 'tiproḍhasya
atiyann eva yaṃ dviṣyāt taṃ manasā preva vidhyet chandasāṃ kṛntatreṣu
dravati vā saṃ vā śīryata iti ha smāha
samānodarkāṇy uttamāni kratūnāṃ pāṅktāny anvāha
raso vā udarkaḥ
paśavaś chandāṃsi
rasam eva tat chandāṃsy abhyupanivartante
upanivartam iva vai paśavaḥ
sauyavase ramante
saikonā virāḍ dvir anūktayā
samprati virāṭ trir anūktayā
ekā virājam atyeti
trayo vai yajñe kāmā yaḥ sampanne yo nyūne yo 'tirikte
yad vai yajñasya sampannaṃ tat svargyam
yan nyūnaṃ tad annādyam
yad atiriktaṃ tat prajātyai
tad atraiva yajamānaḥ sarvān kāmān āpnoti
abhūd eṣā ruśatpaśur ity āśīrvatyā paridadhāti
paśubhya eva tad āśiṣaṃ vadate
tathā ha yajamānāt paśavo 'nutkrāmukā bhavanti
tasyāṃ vācam utsṛjate
tad enam ajanīti devebhyo nivedayati
atra hi jāyate
ayā vājaṃ devahitaṃ sanemeti dvipadām abhyasyati
paśavo vā etāni caturuttarāṇi chandāṃsi
yajamānacchandasaṃ dvipadā
adhiṣṭhāyām eva tat paśūnāṃ yajamānaṃ dadhāti
adhīva vai paśūn puruṣas tiṣṭhati
triḥsaptāni kratūnāṃ chandāṃsy anvāha
tad ekaviṃśatiḥ
ekaviṃśo vai catuṣṭomaḥ stomānāṃ paramaḥ
tat paramaṃ stomam āpnoti
yad u evaikaviṃśatir dvādaśa māsāḥ pañcartavas traya ime lokāḥ
asāv āditya ekaviṃśaḥ
tenaiva tatsalokatāyāṃ yajamānam adhyūhati
tad āhur yad imā haviryajñasya vā paśor vā sāmidhenyo 'tha kāḥ saumyasyādhvarasyeti
prātaranuvāka iti brūyāt
akṣarair ha vā itarāsāṃ saṃvatsaram upepsaty ṛgbhir iha
śatamātram anubrūyāt
śatāyur vai puruṣaḥ
āyur evāsmiṃstad dadhāti
viṃśatiśatam anubrūyāt
viṃśatiśataṃ vā ṛtor ahāni
tad ṛtum āpnoty ṛtunā saṃvatsaram
ye ca saṃvatsare kāmās trīṇi ṣaṣṭiśatāny anubrūyāt
trīṇi vai ṣaṣṭiśatāni saṃvatsarasyāhnām
tat saṃvatsarasyāhāny āpnoti
saptaviṃśatiśatāny anubrūyāt
sapta vai viṃśatiśatāni saṃvatsarasyāhorātrāṇām
tat saṃvatsarasyāhorātrān āpnoti
sahasram anubrūyāt
sarvaṃ vai tad yat sahasram
sarvaṃ prātaranuvākaḥ
tat sarveṇa sarvam āpnoti ya evaṃ veda
tad u ha smāha kauṣītakiḥ
prajāpatir vai prātaranuvākaḥ
aparimito vai prajāpatiḥ
kas taṃ mātum arhed iti
eṣā haiva sthitiḥ
tad āhur yat sadasy ukthāni śasyante atha kasmāddhavirdhānayoḥ prātaranuvākam anvāheti
śiro vai yajñasya yaddhavirdhāne
vāk prātaranuvākaḥ
vācaiva tacchiraḥ samardhayati
udaraṃ vai sadaḥ
annam ukthāni
udara saceyam u vā annādyam
tad yathā ha vā ana evaṃ yajñaḥ pratimayā
yathā dhānyam evaṃ prātaranuvākaḥ
yathā pātrāṇy evam ukthāni
sa yo 'lpakam anvāha yathālpadhānye pātrāṇi samṛccheran evaṃ tasyokthāni samṛcchante
ukthānām anu samaram īśvaro yajamānaṃ bhreṣo 'nvetoḥ
tad u vā āhur bahum evānubrūyāt
ukthāni tat paribṛṃhati
yā yajñasya samṛddhasyāśīḥ sā me samṛdhyatām iti
yā vai yajñasya samṛddhasyāśīḥ sā yajamānasya
atho trīṇi vā etāni sāhasrāṇy adhiyajñam
prātaranuvāka āśvinaṃ mahāvratam iti
etad ukthaṃ mahārātra upākuryāt purā vāco visargāt
yatraitat paśavo manuṣyā vayāṃsīti vācaṃ vyālabhante purā tataḥ
āpīnāṃ vācam avyāsiktāṃ prathamata ṛdhnavānīti
na prātaranuvākaṃ copāṃśvantaryāmau cāntareṇa vācaṃ visṛjate
prāṇāpānau vā upāṃśvantaryāmau
vāk prātaranuvākaḥ
net prāṇāpānau ca vācaṃ cānyenāntardadhānīti
taddhaike kaś chandasāṃ yogam ā veda dhīra iti japitvātha āpo revatīḥ kṣayathā hi vasva iti pratipadyante
na āpo revatyai purastāt kiṃcana parihared iti
tad iha sthitam anāvraskāya
tad iha sthitam anāvraskāya
yajño vā āpaḥ
tad yad apo 'ccha yanti yajñam eva tad accha yanti
atho ūrg vā āpo rasaḥ
aurjena eva tad rasena haviḥ saṃsṛjanti
atho 'mṛtatvaṃ vā āpaḥ
amṛtatvam eva tad ātman dhatte
taddha sma vai purā yajñamuho rakṣāṃsi tīrtheṣv apo gopāyanti
tad ye ke cāpo 'ccha jagmus tad eva tānt sarvān jaghnuḥ
tat etat kavaṣaḥ sūktam apaśyat pañcadaśarcaṃ pra devatrā brahmaṇe gātur etv iti
tad anvabravīt
tena yajñamuho rakṣāṃsi tīrthebhyo 'pāhan
tato haitad arvāk svastyariṣṭāḥ punaḥ pratyāyanti
athādo 'mutrāpsv adhvaryur āhutiṃ juhoti
tāṃ sampraty etām anubrūyāt
hinotā no 'dhvaraṃ devayajyeti
tasyā evaiṣā yājyā devayajyety abhirūpā
āvarvṛtatīr adha nu dvidhārā ity āvṛttāsu
prati yad āpo 'dṛśram āyatīr iti pratikhyātāsu
sam anyā yanty upayanty anyā iti samāyatīṣu
āpo na devīr upayanti hotriyam iti hotṛcamase avanīyamānāsu
ā dhenavaḥ payasā tūrṇyarthā iti
āpo vai dhenavaḥ
āpo hīdaṃ sarvaṃ dhinvanti
athādhvaryur hotāram abhyāvṛtya tiṣṭhati
taṃ hotā pṛcchaty adhvaryav aiṣīr apā3 iti
aiṣīr yajñam ity evainaṃ tad āha
utem anannamur iti pratyāha
avidāma tad yad āpsv apsv aiṣiṣmānaṃsata tasmā ity evainaṃ tad āha
pratyukto hotaitaṃ nigadaṃ pratipadyate
ūrg vai raso nigadaḥ
ūrjam eva tad rasaṃ nigadena haviṣi dadhāti
ambayo yanty adhvabhir iti
āpo vā ambayaḥ
apo hi yatīḥ stauti
emā agman revatīr jīvadhanyā ity āgatāsu
āgmann āpa uśatīr barhir edam ity āgatavatyā paridadhāti
abhirūpā anvāha
yad yajñe abhirūpaṃ tat samṛddhaṃ yajñasyaiva samṛddhyai
anūktaḥ prātaranuvāka āsīt
aprāptāny ukthāny āsan
tān etasmint saṃdhāv asurā upāyan
te devāḥ pratibudhya bibhyata etaṃ triḥsamṛddhaṃ vajram apaśyan
āpa iti tat prathamaṃ vajrarūpam
sarasvatīti tad dvitīyaṃ vajrarūpam
pañcadaśarcaṃ bhavati
tat tṛtīyaṃ vajrarūpam
etena vai devās triḥsamṛddhena vajreṇaibhyo lokebhyo 'surān anudanta
tatho evaitad yajamāna etenaiva triḥsamṛddhena vajreṇaibhyo lokebhyo dviṣato bhrātṛvyān nudate
mādhyamāḥ sarasvatyāṃ satram āsata
taddhāpi kavaṣo madhye niṣasāda
taṃ hema upoduḥ
dāsyā vai tvaṃ putro 'si na vayaṃ tvayā saha bhakṣayiṣyāma iti
sa ha kruddhaḥ pradravant sarasvatīm etena sūktena tuṣṭāva
taṃ heyam anviyāya
tato heme nirāgā iva menire
taṃ hānvādrutyocuḥ
ṛṣe namas te 'stu mā no hāsīḥ
tvaṃ vai naḥ śreṣṭho 'si yaṃ tveyam anvetīti
taṃ ha jñapayāṃcakruḥ
tasya ha krodhaṃ vininyuḥ
sa eṣa kavaṣasyaiva mahimā sūktasya cānuveditā
atha yat saha patnībhir yanti gandharvā ha vā indrasya somam apsu pratyāhitā gopāyanti
ta u ha strīkāmāḥ
te hāsu manāṃsi kurvate
tad yathā pramattānāṃ yajñam āhared evaṃ tat
upanāmuka u evainaṃ yajño bhavati
tā vai viṃśatim anvāha
tā virājam abhisaṃpadyante
vairājīr vā āpaḥ
annaṃ virāḍ annam āpaḥ
annena tad annādyaṃ samardhayati
triḥ prathamayā trir uttamayā caturviṃśatiḥ sampadyante
caturviṃśatyakṣarā gāyatrī
gāyatrī prātaḥsavanaṃ vahati
tad u ha prātaḥsavanarūpān nāpaiti
iti nvā aponaptrīyasya
atha vā upāṃśuḥ prāṇa eva
taṃ hūyamānam anuprāṇyāt prāṇaṃ me pāhi prāṇaṃ me jinva svāhā tvā subhava sūryāyeti
sa eva tasya vaṣaṭkāraḥ sa svāhākāraḥ
na ha vai tā āhutayo devān gacchanti yā avaṣaṭkṛtā vāsvāhākṛtā vā bhavanti
antaryāmo 'pāna eva
taṃ hūyamānam anvavānyād apānaṃ me pāhy apānaṃ me jinva svāhā tvā subhava sūryāyeti
sa eva tasya vaṣaṭkāraḥ sa svāhākāraḥ
na ha vai tā āhutayo devān gacchanti yā avaṣaṭkṛtā vāsvāhākṛtā vā bhavanti
tau vā etau prāṇāpānāv eva yad upāṃśvantaryāmau
tayor vā udite 'nyam anudite 'nyaṃ juhvati
imāv eva tat prāṇāpānau vitārayati
tasmāddhīmau prāṇāpānau saha santau nāneva
yad v evodite 'nyam anudite 'nyaṃ juhvati ahorātrābhyām eva tad asurān antarayanti
ubhayato hyamum ādityam ahorātre pāpmānaṃ vā yajamāna iti ha smāha
atha yasya etā ubhā udite juhvaty ubhau vānudite udakayājī sa na somayājī
yasyaivaitau yathāyathaṃ hūyete sa somayājī
iti nvā upāṃśvantaryāmayoḥ
anūttheyaḥ pavamāno nā3 iti
nānūttheya ity āhuḥ
ṛca etad āyatanaṃ yatraitaddhotāste
athādaḥ sāmno yatrāmī sāma gāyanti
sa yo 'nūttiṣṭhati ṛcaṃ sa svādāyatanāc cyavayati
ṛcaṃ sa sāmno 'nuvartmānaṃ karoti
tasmād u nānūttiṣṭhet
ned ṛcaṃ svādāyatanāc cyavayānīti
ned ṛcaṃ sāmno 'nuvartmānaṃ karavāṇīti
yadi tu svayaṃ hotā syād anūttiṣṭhet
aupagātraṃ hy asya bhavati
svargo vai lokaḥ svaraḥ sāma
svarge loke svare sāmany ātmānam atisṛjā iti
atha pavamāne ha vā u prātaḥ sarvā devatāḥ saṃtṛpyanti
kathaṃ tatrāparibhakṣito bhavatīti
sa stute pavamāna etaṃ japaṃ japet
upahūtā devā asya somasya pavamānasya vicakṣaṇasya bhakṣa upa māṃ devā hvayantām asya somasya pavamānasya vicakṣaṇasya bhakṣe manasā tvā bhakṣayāmi vācā tvā bhakṣayāmi prāṇena tvā bhakṣayāmi cakṣuṣā tvā bhakṣayāmi śrotreṇa tvā bhakṣayāmīti
sa eṣa devaiḥ samupahavaḥ
tathā hāsyāsau somo rājā vicakṣaṇaś candramā bhakṣo bhakṣito bhavati yam amuṃ devā bhakṣaṃ bhakṣayanti
atha paśuḥ
soma evaiṣa pratyakṣaṃ yat paśuḥ
udakapeyam iva hi syād yad eṣa nālabhyeta
savanāny etena tīvrīkaroti
tad yad vapayā caranti tena prātaḥsavanaṃ tīvrīkṛtam
yacchrapayanti yat paśupuroḍāśena caranti tena mādhyaṃdinaṃ savanaṃ tīvrīkṛtam
atha yad enena tṛtīyasavane pracaranti tena tṛtīyasavanaṃ tīvrīkṛtam
sa eṣa savanānām eva tīvrīkāraḥ
yāś ca somapā devatāḥ yāś ca paśubhājanās trayastriṃśad vai somapā devatāḥ
yāḥ somāhutīr anvāyattā aṣṭau vasava ekādaśa rudrā dvādaśādityā indro dvātriṃśaḥ
prajāpatis trayastriṃśaḥ
trayastriṃśat paśubhājanāḥ
tā ubhayyaḥ prītā bhavanti yad eṣa ālabhyate
tam etam aindrāgnaḥ syād iti haika āhuḥ
indrāgnī vai sarve devāḥ
tad enena sarvān devān prīṇātīti vadantaḥ
tad u vā āhur ati tad indraṃ bhājayanti
agner vai prātaḥsavanam
prātaḥsavana eṣa ālabhyate
agner vā etaṃ santam anyasmai haranti ye 'nyadevatyaṃ kurvanti
tad yathānyasya santam anyasmai hared evaṃ tat
api kevalaṃ saṃvatsaraṃ saṃvatsarasadām āgneya eva na cyaveteti
taddhyv haika āhuḥ
śikṣāyām evāvadhṛta āgneyaḥ
tasya bhuvo yajñasya rajasaś ca neteti vapāyai yājyā
pra vaḥ śukrāya bhānave bharadhvam iti śukravatī puroḍāśasya
pra kāravo mananā vacyamānā iti haviṣmatī haviṣaḥ
ekādaśinīs tv evānvāyātayeyur iti sā sthitiḥ
yadi pṛṣṭhopāyaṃ bhavati
athāvāhane
āvaha devān yajamānāya
agnim agna āvaha vanaspatim āvahendraṃ vasumantam āvaheti tat prātaḥsavanam āvāhayati
indraṃ rudravantam āvaheti tan mādhyaṃdinaṃ savanam āvāhayati
indram ādityavantam ṛbhumantaṃ vibhumantaṃ vājavantaṃ bṛhaspativantaṃ viśvadevyāvantam āvaheti tat tṛtīyasavanam āvāhayati
ata u haike vanaspatim āvāhayanti
antata āvāhyaḥ
tṛtīyasavane hy enaṃ yajantīti vadantaḥ
tad u vā āhur ātmā vai paśuḥ
prāṇo vanaspatiḥ
yas taṃ tatra brūyāt prāṇād ātmānam antaragān na jīviṣyatīti tathā ha syāt
tasmāt paśum evopasaṃdhāya vanaspatir āvāhyaḥ
mīmāṃsitaḥ paśuḥ
prajāpatiḥ prajāḥ sṛṣṭvā riricāna ivāmanyata
sa haikṣata kathaṃ nu tena yajñakratunā yajeya yeneṣṭvā upa kāmān āpnuyām avānnādyaṃ rundhīyeti
sa tām ekādaśinīm apaśyat
tām āharat
tayāyajata
tayeṣṭvā upa kāmān āpnod avānnādyam arundhata
tatho evaitad yajamāna etayaivaikādaśinyeṣṭvopa kāmān āpnoty avānnādyaṃ runddhe
tasyai vā etasyā ekādaśinyai yājyāpuronuvākyāś caiva nānā
manotāyai ca haviṣaḥ
athetarat samānam
āgneyaḥ prathamaḥ
brahma vā agnir brahmayaśasasyāvaruddhyai
sārasvato dvitīyaḥ
vāg vai sarasvatī
vācā vā idaṃ svaditam annam adyate 'nnādyasyopāptyai
saumyas tṛtīyaḥ
kṣatraṃ vai somaḥ kṣatrayaśasasyāvaruddhyai
pauṣṇaś caturthaḥ
annaṃ vai pūṣānnādyasyopāptyai
bārhaspatyaḥ pañcamaḥ
brahma vai bṛhaspatir brahmayaśasasyāvaruddhyai
vaiśvadevaḥ ṣaṣṭhaḥ
viśvarūpaṃ vā idam annam adyate 'nnādyasyopāptyai
aindraḥ saptamaḥ
kṣatraṃ vā indraḥ kṣatrayaśasasyāvaruddhyai
māruto 'ṣṭamaḥ
āpo vai marutaḥ
brahmakṣatre vā indrāgnī brahmayaśasasya ca kṣatrayaśasasya cāvaruddhyai
sāvitro daśamaḥ
savitṛprasūtaṃ vā idam annam adyate 'nnādyasyopāptyai
vāruṇa ekādaśaḥ
kṣatraṃ vai varuṇaḥ kṣatrayaśasasyāvaruddhyai
evaṃ vai prajāpatir brahmaṇā ca kṣatreṇa ca kṣatreṇa ca brahmaṇā cobhayato 'nnādyaṃ parigṛhṇāno 'varundhāna ait
tatho evaitad yajamāna evam eva brahmaṇā ca kṣatreṇa ca kṣatreṇa ca brahmaṇā cobhayato 'nnādyaṃ parigṛhṇāno 'varundhāna ety avarundhāna eti
prajāpatir vai yajñaḥ
tasmint sarve kāmāḥ sarvam amṛtatvam
tasyaite goptāro yad dhiṣṇyāḥ
tānt sadaḥ prasrapsyan namasyati namo nama iti
na hi namaskāram ati devāḥ
te namasitā hotāram atisṛjante
sa etaṃ prajāpatiṃ yajñaṃ prapadyate
tad atraiva yajamānaḥ sarvān kāmān āpnoti sarvam amṛtatvam
atha haviṣpaṅktyā caranti
paśavo vai haviṣpaṅktiḥ
paśūnām evāptyai
tāni vai pañca havīṃṣi bhavanti dadhi dhānāḥ saktavaḥ puroḍāśaḥ payasyeti
pañcapadā paṅktiḥ
pāṅkto yajñaḥ
pāṅktāḥ paśavaḥ
pāṅktaḥ puruṣaḥ
yajñasya ca paśūnāṃ cāptyai
seyaṃ nirupyate paśūnām eva parigrahāya
atho savanānām eva tīvrīkārāya
atha vai haviṣpaṅktiḥ prāṇa eva
tasmād yenaiva maitrāvaruṇaḥ preṣyati tena hotā yajati
samāno hyayaṃ prāṇaḥ
