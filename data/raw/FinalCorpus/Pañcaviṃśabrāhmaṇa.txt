oṃ mahan me voco bhargo me voco yaśo me vocaḥ stomaṃ me voco bhuktiṃ me vocaḥ sarvaṃ me vocas tan māvatu tan māviśatu tena bhukṣiṣīya
devo devam etu somaḥ somam etv ṛtasya pathā
vihāya dauṣkṛtyam
badvā nāmāsi sṛtiḥ somasaraṇī somaṃ gameyam
pitaro bhūḥ pitaro bhūḥ pitaro bhūḥ
nṛmaṇa ūrdhvabharasaṃ tvordhvabharā dṛśeyam
mṛdā śithirā devānāṃ tīrthaṃ vedir asi mā mā hiṃsīḥ
viṣṇoḥ śiro 'si yaśodhā yaśo mayi dhehi
iṣa ūrja āyuṣe varcase ca
yunajmi te pṛthivīm agninā saha yunajmi vācaṃ saha sūryeṇa yukto vāto 'ntarikṣeṇa te saha yuktās tisro vimṛjaḥ sūryasya
ṛtasya sadane sīdāmi
ṛtapātram asi
vānaspatyo 'si bārhaspatyo 'si prājāpatyo 'si prajāpater mūrdhāsy atyāyupātram asīdam ahaṃ māṃ prāñcaṃ prohāmi tejase brahmavarcasāya
maruto napāto 'pāṃ kṣayāḥ parvatānāṃ kakubhaḥ śyenā ajirā endraṃ vagnunā vahata ghoṣeṇāmīvāṃ cātayadhvaṃ yuktā stha vahata
idam aham amuṃ yajamānaṃ paśuṣv adhyūhāmi paśuṣu ca māṃ brahmavarcase ca
vasavas tvā gāyatreṇa chandasā saṃmṛjantu rudrās tvā traiṣṭubhena chandasā saṃmṛjantv ādityās tvā jāgatena chandasā saṃmṛjantu
pavitraṃ te vitataṃ brahmaṇaspate prabhur gātrāṇi paryeṣi viśvato 'taptatanūr na tad āmo aśnute śṛtāsa id vahantaḥ saṃ tad āśata
pra śukraitu devī manīṣāsmad rathaḥ sutaṣṭo na vājy āyuṣe me pavasva varcase me pavasva viduḥ pṛthivyā divo janitrācchṛṇvantv āpo 'dhaḥ kṣarantīḥ somehodgāya mām āyuṣe mama brahmavarcasāya yajamānasyarddhyā amuṣya rājyāya
bekurānāmāsi juṣṭā devebhyo namo vāce namo vācaspataye devi vāg yat te vāco madhumat tasmin mā dhāḥ sarasvatyai svāhā
sūryo mā divyābhyo nāṣṭrābhyaḥ pātu vāyur antarikṣābhyo 'gniḥ pārthivābhyaḥ svāhā
yo 'dya saumyo vadho 'ghāyūnām udīrate viṣūkuhasya dhanvanāpa tān varuṇo 'padhamatu
yo ma ātmā yā me prajā ye me paśavas tair ahaṃ mano vācaṃ prasīdāmi
agnes tejasendrasyendriyeṇa sūryasya varcasā bṛhaspatis tvā yunaktu devebhyaḥ prāṇāyāgnir yunaktu tapasā somaṃ yajñāya voḍhave dadhātv indra indriyaṃ satyāḥ kāmā yajamānasya santu
annaṃ kariṣyāmy annaṃ praviṣyāmy annaṃ janayiṣyāmi
annam akaram annam abhūd annam ajījanam
śyeno 'si gāyatracchandā anu tvā rabhe svasti mā saṃ pārayā mā stotrasya stotraṃ gamyād indravanto vanemahi bhakṣīmahi prajām iṣam
saṃ varcasā payasā saṃ tapobhir aganmahi manasā saṃ śivena saṃ vijñānena manasaś ca satyair yathā vo 'haṃ cārutamaṃ vadānīndro vo dṛśe bhūyāsaṃ sūryaś cakṣuṣe vātaḥ prāṇāya somo gandhāya brahma kṣatrāya
namo gandharvāya viṣvagvādine varcodhā asi varco mayi dhehi
adhvanām adhvapate svasti me 'dyāsmin devayāne pathi bhūyāt
samrāḍ asi kṛśānuḥ
tutho 'si janadhāyo nabho 'si pratakvāsaṃmṛṣṭo 'si havyasūdanaḥ
vibhur asi pravāhaṇaḥ
vahnir asi havyavāhanaḥ
śvātro 'si pracetāḥ
tutho 'si viśvavedā uśig asi kavir aṅghārir asi bambhārir avasyur asi duvasvān
śundhyur asi mārjālīyaḥ
ṛtadhāmāsi svarjyotiḥ
samudro 'si viśvavyacāḥ
ahir asi budhnyaḥ
ajo 'sy ekapāt
sagarā asi budhnyaḥ
kavyo 'si kavyavāhanaḥ
pāta māgnayo raudreṇānīkena piṣṭata mā namo vo 'stu mā mā hiṃsiṣṭa
ṛtasya dvārau stho mā mā saṃtāptam
namaḥ sakhibhyaḥ pūrvasadbhyo namo 'parasadbhyaḥ
śyeno nṛcakṣā agneṣṭvā cakṣuṣāvapaśyāmi
indavindrapītasya ta indriyāvato gāyatracchandasaḥ sarvagaṇasya sarvagaṇa upahūta upahūtasya bhakṣayāmi
ūrdhvaḥ sapta ṛṣīn upatiṣṭhasvendrapīto vācaspate saptartvijo 'bhyucchrayasva juṣasva lokam mārvāg avagāḥ
soma rārandhi no hṛdi pitā no 'si mama tan mā mā hiṃsīḥ
soma gīrbhiṣṭvā vayaṃ vardhayāmo vācovidaḥ sumṛḍīko na āviśa
āpyāyasva sametu te viśvataḥ soma vṛṣṇyaṃ bhavā vājasya saṃgathe
avamais ta ūrvais te kāvyais te pitṛbhir bhakṣitasya madhumato nārāśaṃsasya sarvagaṇasya sarvagaṇa upahūta upahūtasya bhakṣayāmi
dīkṣāyai varṇena tapaso rūpeṇa manaso mahimnā vāco vibhūtyā prajāpatis tvā yunaktu prajābhyo 'pānāya
vāyur yunaktu manasā stomaṃ yajñāya voḍhave dadhātv indra indriyaṃ satyāḥ kāmā yajamānasya santu
vṛṣako 'si triṣṭupchandā anu tvā rabhe svasti mā saṃpārayā mā stotrasya stotraṃ gamyād indravanto vanemahi bhakṣīmahi prajām iṣam
indavindrapītasya ta indriyāvatastriṣṭupchandasaḥ sarvagaṇasya sarvagaṇa upahūta upahūtasya bhakṣayāmi
sūryo yunaktu vācā stomaṃ yajñāya voḍhave dadhātv indra indriyaṃ satyāḥ kāmā yajamānasya santu
svaro 'si gayo 'si jagacchandā anu tvā rabhe svasti mā saṃpārayā mā stotrasya stotraṃ gamyād indravanto vanemahi bhakṣīmahi prajām iṣam
indavindrapītasya ta indriyāvatastriṣṭupchandasaḥ sarvagaṇasya sarvagaṇa upahūta upahūtasya bhakṣayāmi
āyur me prāṇe manasi me prāṇa āyupatnyām ṛci yan me mano yamaṃ gataṃ yad vā me aparāgataṃ rājñā somena tad vayaṃ punar asmāsu dadhmasi
yan me yamaṃ vaivasvataṃ mano jagāma dūragās tan ma āvartayā punar jīvātave na martave 'tho ariṣṭatātaye
yenā hyājim ajayad vicakṣya yena śyenaṃ śakunaṃ suparṇaṃ yad āhuś cakṣur aditāv anantaṃ somo nṛcakṣā mayi tad dadhātu
aindraṃ saho 'sarji tasya ta indavindrapītasyendriyāvato 'nuṣṭupchandaso harivataḥ sarvagaṇasya sarvagaṇa upahūta upahūtasya bhakṣayāmi
indavindrapītasya ta indriyāvato 'nuṣṭupchandasaḥ sarvagaṇasya sarvagaṇa upahūta upahūtasya bhakṣayāmi
stutasya stutam asy ūrjasvat payasvad ā mā stotrasya stotraṃ gamyād indravanto vanemahi bhakṣīmahi prajām iṣam
iṣṭayajuṣas te deva soma stutastomasya śastokthasya tirohnyasya yo 'śvasanir gosanir bhakṣas tasyopahūta upahūtasya bhakṣayāmi
ṛtasya tvā deva stomapade viṣṇor dhāmani vimuñcāmy etat tvaṃ deva stomān avakaram agann aśīmahi vayaṃ pratiṣṭhām
somehānu mehi soma saha sadasa indriyeṇa
subhūr asi śreṣṭho raśmir devānāṃ saṃsad devānāṃ yātur yayā tanvā brahma jinvasi tayā mā jinva tayā mā janaya prakāśaṃ mā kuru
apāṃ puṣpam asy oṣadhīnāṃ rasa indrasya priyatamaṃ haviḥ svāhā
hāriyojanasya te deva someṣṭayajuṣaḥ stutastomasya śastokthasya yo 'śvasanir gosanir bhakṣas tasyopahūta upahūtasya bhakṣayāmi
devakṛtasyainaso 'vayajanam asi pitṛkṛtasyainaso 'vayajanam asi manuṣyakṛtasyainaso 'vayajanam asy asmatkṛtasyainaso 'vayajanam asi yad divā ca naktaṃ cainaś cakṛma tasyāvayajanam asi yat svapantaś ca jāgrataś cainaś cakṛma tasyāvayajanam asi yad vidvāṃsaś cāvidvāṃsaś cainaś cakṛma tasyāvayajanam asy enasa enaso 'vayajanam asi
apsu dhautasya te deva soma nṛbhiḥ sutasya
madhumantaṃ bhakṣaṃ karomi
śam adbhya oṣadhībhyaḥ
kāma kāmaṃ ma āvartaya
ūrg asy ūrjam mayi dhehi
prāṇa somapīthe me jāgṛhi
dadhikrāvṇo akāriṣaṃ jiṣṇor aśvasya vājinaḥ surabhi no mukhā karat pra na āyūṃṣi tāriṣat
aśvo 'sy atyo 'si mayo 'si hayo 'si vājy asi saptir asy arvāgasi vṛṣāsi
ādityānāṃ patmānvihi namas te 'stu mā mā hiṃsīḥ
vāyoṣṭvā tejasā pratigṛhṇāmi nakṣatrāṇāṃ tvāṃ rūpeṇa pratigṛhṇāmi sūryasya tvā varcasā pratigṛhṇāmi
rathantaram asi vāmadevyam asi bṛhad asi
aṅkā nyaṅkū abhito rathaṃ yau dhvāntaṃ vātāgram abhisaṃcaratau dūre hetir indriyavān patatrī te no 'gnayaḥ paprayaḥ pārayantu
vaiśvānaraḥ pratnathā nākam āruhad divaḥ pṛṣṭhe mandamānaḥ sumanmabhiḥ sa pūrvavaj jantave dhanaṃ samānam ayman paryeti jāgṛviḥ
gidaiṣa te ratha eṣa vām aśvinā ratho 'riṣṭo viśvabheṣajaḥ
kṛśāno savyān āyaccha
dāsano dakṣiṇān avagṛhāṇa
devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmi
varuṇas tvā nayatu devi dakṣiṇe varuṇāyāśvaṃ tenāmṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe rudrāya gāṃ tayāmṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe 'gnaye 'jam
agnaye hiraṇyam
agnīṣomābhyām ajāṃ tayāmṛtatvam aśīya vayo dātre bhūyān mayo mahyaṃ pratigrahītre
annasyānnapatiḥ prādād anamīvasya śuṣmiṇo namo viśvajanasya kṣāmāya bhuñjati mā mā hiṃsīḥ
varuṇas tvā nayatu devi dakṣiṇe tvaṣṭre 'viṃ tayāmṛtatvam aśīya vayo dātre bhūyān mayo mahyaṃ pratigrahītre
gnās tvā 'kṛntann apaso 'tanvata vayitryo 'vayan
varuṇas tvā nayatu devi dakṣiṇe bṛhaspataye vāsas tenāmṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe uttānāyāṅgirasāyāprāṇat tenāmṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe pūṣṇa uṣṭram
vāyave mṛgaṃ tenāmṛtatvam aśīya vayo dātre bhūyān mayo mahyaṃ pratigrahītre
prajāpataye hastinaṃ prajāpataye varāhaṃ prajāpataye vrīhiyavāṃs tair amṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe kṣetrapataye tilamāṣās tair amṛtatvam aśīya vayo dātre bhūyān mayo mahyaṃ pratigrahītre
varuṇas tvā nayatu devi dakṣiṇe savitre 'śvataraṃ vāśvatarīṃ vā tayāmṛtatvam aśīya vayo dātre bhūyān mayo mahyaṃ pratigrahītre
ka idaṃ kasmā adāt kāmaḥ kāmāyādāt kāmo dātā kāmaḥ pratigrahītā kāmaḥ samudram āviśat kāmena tvā pratigṛhṇāmi kāmaitat te
raśmir asi kṣayāya tvā kṣayaṃ jinva savitṛprasūtā bṛhaspataye stuta
pretir asi dharmaṇe tvā dharmaṃ jinva savitṛprasūtā bṛhaspataye stuta
anvitir asi dive tvā divaṃ jinva savitṛprasūtā bṛhaspataye stuta
saṃdhir asy antarikṣāya tvāntarikṣaṃ jinva savitṛprasūtā bṛhaspataye stuta
pratidhir asi pṛthivyai tvā pṛthivīṃ jinva savitṛprasūtā bṛhaspataye stuta
viṣṭambho 'si vṛṣṭyai tvā vṛṣṭiṃ jinva savitṛprasūtā bṛhaspataye stuta
prāco 'sy ahne tvāhar jinva savitṛprasūtā bṛhaspataye stuta
anvāsi rātryai tvā rātriṃ jinva savitṛprasūtā bṛhaspataye stuta
uśig asi vasubhyas tvā vasūn jinva savitṛprasūtā bṛhaspataye stuta
praketo 'si rudrebhyas tvā rudrān jinva savitṛprasūtā bṛhaspataye stuta
sudītir asy ādityebhyas tvādityān jinva savitṛprasūtā bṛhaspataye stuta
ojo 'si pitṛbhyas tvā pitṝn jinva savitṛprasūtā bṛhaspataye stuta
tantur asi prajābhyas tvā prajā jinva savitṛprasūtā bṛhaspataye stuta
revad asy oṣadhībhyas tvauṣadhīr jinva savitṛprasūtā bṛhaspataye stuta
pṛtanāṣāḍ asi paśubhyas tvā paśūn jinva savitṛprasūtā bṛhaspataye stuta
abhijid asi yuktagrāvendrāya tvendraṃ jinva savitṛprasūtā bṛhaspataye stuta
adhipatir asi prāṇāya tvā prāṇān jinva savitṛprasūtā bṛhaspataye stuta
dharuṇo 'sy apānāya tvāpānān jinva savitṛprasūtā bṛhaspataye stuta
saṃsarpo 'si cakṣuṣe tvā cakṣur jinva savitṛprasūtā bṛhaspataye stuta
vayodhā asi śrotrāya tvā śrotraṃ jinva savitṛprasūtā bṛhaspataye stuta
trivṛd asi trivṛte tvā savṛd asi savṛte tvā pravṛd asi pravṛte tvānuvṛd asy anuvṛte tvā savitṛprasūtā bṛhaspataye stuta
niroho 'si nirohāya tvā saṃroho 'si saṃrohāya tvā praroho 'si prarohāya tvānuroho 'sy anurohāya tvā savitṛprasūtā bṛhaspataye stuta
vasuko 'si vasyaṣṭir asi veṣaśrīr asi savitṛprasūtā bṛhaspataye stuta
ākramo 'sy ākramāya tvā saṃkramo 'si saṃkramāya tvotkramo 'sy utkramāya tvotkrāntir asy utkrāntyai tvā savitṛprasūtā bṛhaspataye stuta
tisṛbhyo hiṃkaroti sa prathamayā tisṛbhyo hiṃkaroti sa madhyamayā tisṛbhyo hiṃkaroti sa uttamayodyatī trivṛto viṣṭutiḥ
jyeṣṭho jyaiṣṭhineya stuvīta
agrād agraṃ rohaty abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva
pāpavasīyaso vidhṛtir vipāpmanā vartate ya etayā stute nāvagato 'parudhyate nāparuddho 'vagacchati
eṣā vai pratiṣṭhitā trivṛto viṣṭutiḥ pratitiṣṭhati ya etayā stute
tisṛbhyo hiṃkaroti sa parācībhis tisṛbhyo hiṃkaroti sa parācībhis tisṛbhyo hiṃkaroti sa parācībhiḥ parivartinī triviṣṭutiḥ
praparīvartam āpnoti ya etayā stute saṃtatā viṣṭutiḥ prāṇo 'pāno vyānas ta ṛcas tān hiṅkāreṇa saṃtanoti
ślakṣṇeva tu vā īśvarā paśūn nirmṛjaḥ saiṣā ca parācota śreyān bhavaty uta yādṛg eva tādṛṅ net tu pāpīyān
tām etāṃ bhāllavaya upāsate tasmāt te pratigṛhṇantaḥ parīvartān na cyavante
tisṛbhyo hiṃkaroti sa parācībhis tisṛbhyo hiṃkaroti yā madhyamā sā prathamā yottamā sā madhyamā yā prathamā sottamā tisṛbhyo hiṃkaroti yottamā sā prathamā yā prathamā sā madhyamā yā madhyamā sottamā kulāyinī trivṛto viṣṭutiḥ
prajākāmo vā paśukāmo vā stuvīta prajā vai kulāyaṃ paśavaḥ kulāyaṃ kulāyam eva bhavati
etām evānujāvarāya kuryād etāsām evāgraṃ pariyatīnāṃ prajānām agraṃ paryeti
etām eva bahubhyo yajamānebhyaḥ kuryāt yat sarvā agriyā bhavanti sarvā madhye sarvā uttamāḥ sarvān evainān samāvadbhājaḥ karoti nānyonyam apaghnate sarve samāvadindriyā bhavanti
varṣukaḥ parjanyo bhavatīme hi lokās tṛcas tān hiṅkāreṇa vyatiṣajati
pāpavasīyasaṃ tu bhavati
adharottaram apāvagato rudhyateva gacchaty aparuddhaḥ pāpīyān śreyāṃsam abhyārohati janatā janatām abhyety anyonyasya prajā ādadate na yathākṣetraṃ kalpante
pañcabhyo hiṃkaroti sa tisṛbhiḥ sa ekayā sa ekayā pañcabhyo hiṃkaroti sa ekayā sa tisṛbhiḥ sa ekayā pañcabhyo hiṃkaroti sa ekayā sa ekayā sa tisṛbhiḥ pañcapañcinī pañcapañcadaśasya viṣṭutiḥ
pāṅktaḥ puruṣaḥ pāṅktāḥ paśavas tayā puruṣaṃ ca paśūṃś cāpnoti vajro vai pañcadaśo yat pañca pañca vyūhati vajram eva tad vyūhati śāntyā eṣā vai pratiṣṭhitā pañcadaśasya viṣṭutiḥ pratitiṣṭhati ya etayā stute
pañcabhyo hiṃkaroti sa tisṛbhiḥ sa ekayā sa ekayā tisṛbhyo hiṃkaroti sa parācībhiḥ saptabhyo hiṃkaroti sa ekayā sa tisṛbhiḥ sa tisṛbhiḥ
trīn stomān prativihitā brahmavarcasakāmaḥ stuvīta
pañcabhiḥ pañcadaśaṃ tisṛbhis trivṛtaṃ saptabhiḥ saptadaśam
vīryaṃ vai stomā vīryam eva tad ekadhā samūhate brahmavarcasasyāvaruddhyai tejasvī brahmavarcasī bhavati ya etayā stute
tisṛbhyo hiṃkaroti sa parācībhiḥ pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhir udyatī pañcadaśasya viṣṭutiḥ
etayā vai devāḥ svargaṃllokam āyan svargakāmaḥ stuvīta svargasya lokasya samaṣṭyai svargāllokān na cyavate tuṣṭuvānaḥ
abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva
pañcabhyo hiṃkaroti sa tisṛbhiḥ sa ekayā sa ekayā pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhir daśasaptā saptadaśasya viṣṭutiḥ
etayā vai devā asurān atyakrāmann ati pāpmānaṃ bhrātṛvyaṃ krāmati ya etayā stute
abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva
garbhiṇī viṣṭutiḥ pra prajayā pra paśubhir jāyate ya etayā stute
viḍ vai saptadaśas tasyā rājā garbho viśa eva tad rājānaṃ garbhaṃ karoti
nāvagato 'parudhyate nāparuddho 'vagacchati
annaṃ vai saptadaśo yat sapta madhye bhavanti pañca pañcābhito 'nnam eva tan madhyato dhīyate 'naśanāyuko yajamāno bhavaty anaśanāyukāḥ prajāḥ
vairājo vai puruṣaḥ sapta grāmyāḥ paśavo yad daśa pūrvā bhavanti saptottamā yajamānam eva tat paśuṣu pratiṣṭhāpayati
eṣā vai pratiṣṭhitā saptadaśasya viṣṭutiḥ pratitiṣṭhati ya etayā stute
eṣa eva vyūhaḥ saptaikamadhyā
brahmaṇo vā āyatanaṃ prathamā kṣatrasya madhyamā viśa uttamā yat prathamā bhūyiṣṭhā bhājayati brahmaṇy eva tad ojo vīryaṃ dadhāti brahmaṇa eva tat kṣatraṃ ca viśaṃ cānuge karoti kṣatrasyāsya prakāśo bhavati ya etayā stute
tām etāṃ trikharvā upāsate tasmāt te spardhamānā na vlīyante
saptabhyo hiṃkaroti sa tisṛbhiḥ sa tisṛbhiḥ sa ekayā tisṛbhyo hiṃkaroti parācībhiḥ saptabhyo hiṃkaroti sa ekayā sa tisṛbhiḥ sa tisṛbhiḥ saptāsthitā
bhrātṛvyavāṁ stuvīta yathā saptāsthitena matyena samīkaroty evaṃ pāpmānaṃ bhrātṛvyaṃ prarujati
etām eva bahubhyo yajamānebhyaḥ kuryād yaḥ prathamo hiṅkāraḥ sa prathamāyā yat tāṃ saptabhyo hiṃkaroti tena sā sapta bhajate yat saptaiva madhye sampadyante tena sā sapta bhajate ya uttamo hiṅkāraḥ sa uttamayā yat tāṃ saptabhyo hiṃkaroti tena sā sapta bhajate sarvān evainān samāvadbhājaḥ karoti nānyonyam apaghnate samāvadindriyā bhavanti
tām etām abhipratāriṇa upāsate tasmāt ta ojiṣṭhā svānām
eṣa eva vyūha ubhayaḥ saptaikamadhyā nirmadhyā
ānujāvara stuvītāloko vā eṣa yad ānujāvaro yat sapta prathamāḥ saptottamās tisro madhye tryakṣaraḥ puruṣo lokam evāsmai tan madhyataḥ karoti tasmiṃlloke pratitiṣṭhati
etām eva prajākāmāya kuryān madhyato vā eṣa saṃrūḍho yaḥ prajāṃ na vindate lokam evāsmai taṃ madhyataḥ karoti taṃ lokaṃ prajayā ca paśubhiś cānuprajāyate
etām evāparuddharājanyāya kuryād viḍ vai saptadaśas tasyā rājā garbho viśa eva tad rājānaṃ nirhantyapāvagato 'parudhyate 'vagacchaty aparuddhaḥ
etām evābhicaryamāṇāya kuryāt prajāpatir vai saptadaśaḥ prajāpatim eva madhyataḥ praviśanty astṛtyai
pañcabhyo hiṃkaroti sa tisṛbhiḥ sa ekayā sa ekayā tisṛbhyo hiṃkaroti sa parācībhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ
catura stomān prativihitā brahmavarcasakāmaḥ stuvīta pañcabhiḥ pañcadaśaṃ tisṛbhis trivṛtaṃ navabhis triṇavaṃ svayaṃ saptadaśaḥ sampanno vīryaṃ vai stomā vīryam eva tad ekadhā samūhate brahmavarcasasyāvaruddhyai tejasvī brahmavarcasī bhavati ya etayā stute
tisṛbhyo hiṃkaroti sa parācībhiḥ pañcabhyo hiṃkaroti sa ekayā sa tisṛbhiḥ sa ekayā navabhyo hiṃkaroti sa tisṛbhiḥ sa tisṛbhiḥ sa tisṛbhir udyatī saptadaśasya viṣṭutiḥ
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva
saptabhyo hiṃkaroti sa tisṛbhiḥ sa tisṛbhiḥ sa ekayā pañcabhyo hiṃkaroti sa ekayā sa tisṛbhiḥ sa ekayā pañcabhyo hiṃkaroti sa ekayā sa ekayā sa tisṛbhir bhastrāvācīnabilā
yaṃ dviṣyāt tasya kuryād yathāvācīnabilayā bhastrayā pradhūnuyād evaṃ yajamānasya paśūn pradhūnoty apakrāmantī viṣṭutis tayā yajamānasya paśavo 'pakrāmanti pāpīyān bhavati ya etayā stute
saptabhyo hiṃkaroti sa tisṛbhiḥ sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhiḥ saptabhyo hiṃkaroti sa tisṛbhiḥ sa ekayā sa tisṛbhiḥ saptasaptiny ekaviṃśasya viṣṭutiḥ
sapta grāmyāḥ paśavas tān etayā spṛṇoti sapta śirasi prāṇāḥ prāṇā indriyāṇīndriyāṇy evaitayāpnoti
eṣā vai pratiṣṭhitaikaviṃśasya viṣṭutiḥ pratitiṣṭhati ya etayā stute
pañcabhyo hiṃkaroti sa tisṛbhiḥ sa ekayā sa ekayā saptabhyo hiṃkaroti sa ekayā sa tisṛbhiḥ sa tisṛbhir navabhyo hiṃkaroti sa tisṛbhiḥ sa tisṛbhiḥ sa tisṛbhir udyaty ekaviṃśasya viṣṭutiḥ
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokān na cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva
saiṣā trivṛtprāyaṇā trivṛdudayanā yat trivṛd bahiṣpavamānaṃ bhavati navaitā ekaviṃśasyottamā bhavanti prāṇā vai trivṛt prāṇān eva tad ubhayato dadhāti tasmād ayam ardhabhāg avākprāṇa uttareṣāṃ prāṇānāṃ sarvam āyur eti na purāyuṣaḥ pramīyate ya etayā stute
tām etāṃ karadviṣa upāsate tasmāt te sarvam āyur yanti
navabhyo hiṃkaroti sa tisṛbhiḥ sa tisṛbhiḥ sa tisṛbhiḥ pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa tisṛbhiḥ sa ekayā sa tisṛbhiḥ pratiṣṭutiḥ
navabhis trivṛtaṃ pratiṣṭauti pañcabhiḥ pañcabhiḥ pañcadaśaṃ saptabhiḥ saptadaśaṃ svayam ekaviṃśaḥ sampannaḥ
ya eva stomā yajñaṃ vahanti tān uttame stotre saṃtarpayati yathānaḍuho vāśvān vāśvatarān voḍhuṣaḥ saṃtarpayed evam etad uttame stotre stomān saṃtarpayati tṛpyati prajayā paśubhir ya etayā stute
etām eva purodhākāmāya kuryād brahma vai trivṛt kṣatram ekaviṃśo yat trivṛtaikaviṃśaṃ pratipadyate brahma tat kṣatrasya purastān nidadhāti gacchati purodhāṃ na purodhāyāś cyavate ya etayā stute
tām etāṃ prāvāhaṇya upāsate tasmāt te purodhāyā na cyavanta
navabhyo hiṃkaroti sa tisṛbhiḥ sa tisṛbhiḥ sa tisṛbhis tisṛbhyo hiṃkaroti sa parācībhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ sūrmy ubhayata ādīptā
brahmavarcasakāmaḥ stuvīta tejo vai trivṛt tryakṣaraḥ puruṣo yat trivṛtāv abhito bhavatas tisro madhye yathā hi hiraṇyaṃ niṣṭaped evam enaṃ trivṛtau niṣṭapatas tejase brahmavarcasāya
apaśavyeva tu vā īśvarā paśūn nirdahaḥ kilāsatvān nūbhayamati hi niṣṭapataḥ
etām evābhiśasyamānāya kuryācchamalaṃ vā etam ṛcchati yam aślīlā vāg ṛcchati yaivainam asāv aślīlaṃ vāg vadati tām asya trivṛtau niṣṭapatas tejasvī bhavati ya etayā stute
navabhyo hiṃkaroti sa tisṛbhiḥ sa pañcabhiḥ sa ekayā navabhyo hiṃkaroti sa ekayā sa tisṛbhiḥ sa pañcabhir navabhyo hiṃkaroti sa pañcabhiḥ sa ekayā sa tisṛbhiḥ
vajro vai triṇavo vajram eva tad vyūhati śāntyai
pañcabhir vihitaikā paricarā pāṅktāḥ paśavo yajamānaḥ paricarā yat pañcabhir vidadhāty ekā paricarā bhavati yajamānam eva tat paśuṣu pratiṣṭhāpayaty eṣā vai pratiṣṭhitā triṇavasya viṣṭutiḥ pratitiṣṭhati ya etayā stute
saptabhyo hiṃkaroti sa tisṛbhiḥ sa ekayā navabhyo hiṃkaroti sa ekayā sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir udyatī triṇavasya viṣṭutiḥ
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva
ekādaśabhyo hiṃkaroti sa tisṛbhiḥ sa saptabhiḥ sa ekayaikādaśabhyo hiṃkaroti sa ekayā sa tisṛbhiḥ sa saptabhir ekādaśabhyo hiṃkaroti sa saptabhiḥ sa ekayā sa tisṛbhiḥ
anto vai trayastriṃśaḥ paramo vai trayastriṃśa stomānāṃ saptabhir vihitaikā paricarā sapta grāmyāḥ paśavo yajamānaḥ paricarā yat saptabhir vidadhāty ekā paricarā bhavati yajamānam eva tad antataḥ paśuṣu pratiṣṭhāpayaty eṣā vai pratiṣṭhitā trayastriṃśasya viṣṭutiḥ pratitiṣṭhati ya etayā stute
ekādaśabhyo hiṃkaroti sa tisṛbhiḥ sa pañcabhiḥ sa tisṛbhir ekādaśabhyo hiṃkaroti sa tisṛbhiḥ sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir nedīyaḥsaṃkramā
anto vai trayastriṃśo yathā mahāvṛkṣasyāgraṃ sṛptvā nedīyaḥsaṃkramāt saṃkrāmaty evam etan nedīyaḥsaṃkramayā nedīyaḥsaṃkramāt saṃkrāmati
pañcabhir vihitās tisraḥ paricarāḥ pāṅktāḥ paśava etāvān puruṣo yadātmā prajā jāyā yat pañcabhir vidadhāti tisraḥ paricarā bhavanti yajamānam eva tat paśuṣu pratiṣṭhāpayati paśumān bhavati ya etayā stute
navabhyo hiṃkaroti sa tisṛbhiḥ sa pañcabhiḥ sa ekayaikādaśabhyo hiṃkaroti sa ekayā sa tisṛbhiḥ sa saptabhis trayodaśabhyo hiṃkaroti sa saptabhiḥ sa tisṛbhir udyatī trayastriṃśasya viṣṭutiḥ
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'grād agraṃ rohaty abhikrāmantī viṣṭutir abhikrāntyā evābhikrāntena hi yajñasyardhnoti tasmādetayā stotavyam ṛddhyā eva
trayodaśabhyo hiṃkaroti sa tisṛbhiḥ sa pañcabhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ pratyavarohiṇī trayastriṃśasya viṣṭutiḥ
yathā mahāvṛkṣasyāgraṃ sṛptvā śākhāyāḥ śākhām ālambham upāvarohed evam etayemaṃ lokam upāvarohati pratiṣṭhityai
trivṛtā praiti trivṛtodeti prāṇā vai trivṛt prāṇenaiva praiti prāṇam abhyudeti sarvam āyur eti na purāyuṣaḥ pramīyate ya etayā stute
tām etāṃ karadviṣa upāsate tasmāt te sarvam āyur yanti
pañcadaśabhyo hiṃkaroti sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhiḥ saptabhyo hiṃkaroti sa tisṛbhiḥ sa ekayā sa tisṛbhiḥ
yo vai trayastriṃśam ekaviṃśe pratiṣṭhitaṃ veda pratitiṣṭhati pratiṣṭhā vā ekaviṃśaḥ stomānāṃ yad etāḥ sapta trayastriṃśasyottamā bhavanti saptavidhaikaviṃśasya viṣṭutir ekaviṃśa eva tat trayastriṃśaṃ pratiṣṭhāpayati pratitiṣṭhati ya etayā stute
aṣṭābhyo hiṃkaroti sa tisṛbhiḥ sa catasṛbhiḥ sa ekayāṣṭābhyo hiṃkaroti sa ekayā sa tisṛbhiḥ sa catasṛbhir aṣṭābhyo hiṃkaroti sa catasṛbhiḥ sa ekayā sa tisṛbhiḥ
paśavo vai chandomā yad aṣṭābhyo 'ṣṭābhyo hiṃkaroti aṣṭāśaphāḥ paśavaḥ śaphaśas tat paśūn āpnoti
catasṛbhir vihitaikā paricarā catuṣpādāḥ paśavo yajamānaḥ paricarā yaccatasṛbhir vidadhātyekā paricarā bhavati yajamānam eva tat paśuṣu pratiṣṭhāpayaty eṣā vai pratiṣṭhitā caturviṃśasya viṣṭutiḥ pratitiṣṭhati ya etayā stute
pañcadaśabhyo hiṃkaroti sa tisṛbhiḥ sa ekādaśabhiḥ sa ekayā caturdaśabhyo hiṃkaroti sa ekayā sa tisṛbhiḥ sa daśabhiḥ pañcadaśabhyo hiṃkaroti sa ekādaśabhiḥ sa ekayā sa tisṛbhiḥ
brahmaṇo vā āyatanaṃ prathamā kṣatrasya madhyamā viśa uttamā yat pañcadaśinyau pūrve bhavataś caturdaśottamā brahmaṇi caiva tat kṣatre caujo vīryaṃ dadhāti brahmaṇe caiva tat kṣatrāya ca viśam anugāṃ karoti kṣatrasyevāsya prakāśo bhavati ya etayā stute
astomā vā ete yacchandomā ayujo hi stomā yugmanti chandāṃsi yad eṣā yujinī catuścatvāriṃśasya viṣṭutis tenāstomāḥ
eṣā vai pratiṣṭhitā catuścatvāriṃśasya viṣṭutiḥ pratitiṣṭhati ya etayā stute
caturdaśabhyo hiṃkaroti sa tisṛbhiḥ sa daśabhiḥ sa ekayā pañcadaśabhyo hiṃkaroti sa ekayā sa tisṛbhiḥ sa ekādaśabhiḥ pañcadaśabhyo hiṃkaroti sa ekādaśabhiḥ sa ekayā sa tisṛbhir nirmadhyā
astīva vā ayaṃ loko 'stīvāsau chidram ivedam antarikṣaṃ yad eṣā nirmadhyā bhavatīmān eva lokān anuprajāyate pra prajayā pra paśubhir jāyate ya etayā stute
pañcadaśabhyo hiṃkaroti sa tisṛbhiḥ sa ekādaśabhiḥ sa ekayā pañcadaśabhyo hiṃkaroti sa ekayā sa tisṛbhiḥ sa ekādaśabhiḥ caturdaśabhyo hiṃkaroti sa daśabhiḥ sa ekayā sa tisṛbhiḥ
ājyānāṃ prathamā pṛṣṭhānāṃ dvitīyokthānāṃ tṛtīyā
yājyānāṃ sā hotur yā pṛṣṭhānāṃ sā maitrāvaruṇasya yokthānāṃ sā brāhmaṇācchaṃsino yaiva hotuḥ sācchāvākasya yā pṛṣṭhānāṃ sā hotur yokthānāṃ sā maitrāvaruṇasya yājyānāṃ sā brāhmaṇācchaṃsino yaiva hotuḥ sācchāvākasya yokthānāṃ sā hotur yājyānāṃ sā maitrāvaruṇasya yā pṛṣṭhānāṃ sā brāhmaṇācchaṃsino yaiva hotuḥ sācchāvākasya sarvā ājyeṣu sarvāḥ pṛṣṭheṣu sarvā uktheṣu
paśavo vai samīṣantī yad eṣā sarvāṇi savanāny anusaṃcaraty anusavanam evainaṃ paśubhiḥ samardhayati paśumān bhavati ya etayā stute
ṣoḍaśabhyo hiṃkaroti sa tisṛbhiḥ sa dvādaśabhiḥ sa ekayā ṣoḍaśabhyo hiṃkaroti sa ekayā sa tisṛbhiḥ sa dvādaśabhiḥ ṣoḍaśabhyo hiṃkaroti sa dvādaśabhiḥ sa ekayā sa tisṛbhiḥ
anto vā aṣṭācatvāriṃśaḥ paśavaś chandomā yat ṣoḍaśabhyaḥ ṣoḍaśabhyo hiṃkaroti ṣoḍaśakalāḥ paśavaḥ kalāśas tat paśūn āpnoti
dvādaśabhir vihitaikā paricarā dvādaśa māsāḥ saṃvatsaro yajamānaḥ paricarā yad dvādaśabhir vidadhāty ekā paricarā bhavati yajamānam eva tad antatas saṃvatsare paśuṣu pratiṣṭhāpayaty eṣā vai pratiṣṭhitāṣṭācatvāriṃśasya viṣṭutiḥ pratitiṣṭhati ya etayā stute
ṣoḍaśabhyo hiṃkaroti sa tisṛbhiḥ sa daśabhiḥ sa tisṛbhiḥ ṣoḍaśabhyo hiṃkaroti sa tisṛbhiḥ sa tisṛbhiḥ sa daśabhiḥ ṣoḍaśabhyo hiṃkaroti sa daśabhiḥ sa tisṛbhiḥ sa tisṛbhir nedīyaḥsaṃkramā
anto vā aṣṭācatvāriṃśo yathā mahāvṛkṣasyāgraṃ sṛptvā nedīyaḥsaṃkramāt saṃkrāmaty evam etan nedīyaḥsaṃkramayā nedīyaḥsaṃkramāt saṃkrāmati
daśabhir vihitā tisraḥ paricarā daśākṣarā virāḍ etāvān puruṣo yad ātmā prajā jāyā yad daśabhir vidadhāti tisraḥ paricarā bhavanti yajamānam eva tad virājy annādye 'ntataḥ pratiṣṭhāpayatyannādo bhavati ya etayā stute
gāvaḥ vai etat sattram āsata
tāsām daśasu _ śṛṅgāṇi ajāyanta
tāḥ abruvan arāsma uttiṣṭhāma upaśāḥ naḥ ajñata iti
tāḥ udatiṣṭhan
tāsām tu eva bruvan āsāmahai eva imau dvādaśau māsau saṃ saṃvatsaram āpayāma iti
tāsām dvādaśasu _ śṛṅgāṇi prāvartanta
tāḥ sarvam annādyam āpnuvan
tāḥ etāḥ tūparāḥ
tasmāt tāḥ sarvān dvādaśa māsaḥ prerate
sarvam hi tāḥ annādyam āpnuvan
sarvam annādyam āpnoti yaḥ evam veda
prajāpatiḥ vai idam ekaḥ āsīt
saḥ akāmayata bahu syām prajāyeya iti
saḥ etam atirātram apaśyat
tam āharat
tena ahorātre prājanayat
yat eṣa atirātraḥ bhavati ahorātre eva prajanayanti
ahorātrayoḥ pratitiṣṭhanti
etāvān vāva saṃvatsaraḥ yat ahaḥ ca rātriḥ ca
ahorātrābhyām eva tat saṃvatsaram āpnuvanti
yat jyotiṣṭomaḥ bhavati yajña mukham tat ṛdhnuvanti yat ukthaḥ yajña kratoḥ anantarayāya yat rātriḥ sarvasya āptaye
saḥ etān stomān apaśyat jyotiḥ gauḥ āyuḥ iti
ime vai lokāḥ ete stomāḥ
ayam eva jyotiḥ
ayam madhyamaḥ gauḥ
asau uttamaḥ āyuḥ
yat ete stomāḥ bhavanti imān eva lokān prajanayanti eṣu lokeṣu pratitiṣṭhanti
saḥ etam tri aham punar prāyuṅkta
tena ṣaṣ ahena ṣaṣ kratūn prājanayat
yat eṣa ṣaṣ ahaḥ bhavati ṛtūn eva prajanayanti ṛtuṣu pratitiṣṭhanti
saḥ etam ṣaṣ aham punar prāyuṅkta
tābhyām dvābhyām ṣaṣ ahābhyām dvādaśa māsaḥ prājanayat
yat etau ṣaṣ ahau bhavataḥ māsān eva prajanayanti māseṣu pratitiṣṭhanti
saḥ etau dvau ṣaṣ ahau punar prāyuṅkta
taiḥ caturbhiḥ ṣaṣ ahaiḥ caturviṃśatim ardha māsān prājanayat
yat ete catvāraḥ ṣaṣ ahāḥ bhavanti ardha māsān eva prajanayanti ardha māseṣu pratitiṣṭhanti
saḥ idam bhuvanam prajanayitvā pṛṣṭhyena ṣaṣ ahena vīryam ātmani adhatta
yat eṣa pṛṣṭhyaḥ ṣaṣ ahaḥ bhavati vīrye eva antatas pratitiṣṭhanti
tena māsān saṃvatsaram prājanayat
yat eṣa māsaḥ bhavati saṃvatsaram eva prajanayanti saṃvatsare pratitiṣṭhanti
prāyaṇīyam etat ahar bhavati
prāyaṇīyena vai ahnā devāḥ svargam lokam prāyan
yat prāyan tat prāyaṇīyasya prāyaṇīya tvam
tasmāt prāyaṇīyasya ahnaḥ _ bhavitavyam
etat hi svargasya lokasya nediṣṭham
yaḥ etasya ṛtvijaḥ na bhavati hīyate svargāt lokāt
caturviṃśam bhavati
caturviṃśati akṣarā gāyatrī
tejaḥ brahmavarcasam gāyatrī
tejaḥ eva brahmavarcasam ārabhya prayanti
caturviṃśam bhavati
caturviṃśaḥ vai saṃvatsaraḥ
sākṣāt eva saṃvatsaram ārabhante
yāvatyaḥ caturviṃśasya ukthasya stotrīyāḥ tāvatyaḥ saṃvatsarasya rātrayaḥ
stotrīyābhiḥ eva tat saṃvatsaram āpnuvanti
pañcadaśa stotrāṇi bhavanti
pañcadaśa ardha māsasya rātrayaḥ
ardha māsaśas eva tat saṃvatsaram āpnuvanti
pañcadaśa stotrāṇi
pañcadaśa śastrāṇi samāsaḥ
māsaśas eva tat saṃvatsaram āpnuvanti
tat āhuḥ īrmaḥ iva vai eṣā hotrā yat acchāvākyā yat acchāvākam anusaṃtiṣṭhate īśvarā īrmāḥ bhavitoḥ iti
_ uktham sma traikakubham ca udvaṃśīyam ca antatas pratiṣṭhāpye
vīryam vai ete sāmanī
vīrye eva antatas pratitiṣṭhanti
atha u khalu āhuḥ agniṣṭomam eva kāryam eṣa vai yajñaḥ svargyaḥ yat agniṣṭomaḥ ūrdhvaḥ hi hotāram anusaṃtiṣṭhate
dvādaśa stotrāṇi agniṣṭomaḥ
dvādaśa māsāḥ saṃvatsaraḥ
tena saṃvatsara saṃmitaḥ
dvādaśa stotrāṇi
dvādaśa śastrāṇi
tat caturviṃśatiḥ
caturviṃśatiḥ ardha māsāḥ saṃvatsaraḥ
tena saṃvatsara saṃmitaḥ
atha u khalu āhuḥ uktham eva kāryam ahnaḥ samṛddhaye
sarvāṇi rūpāṇi kriyante
sarvam hi etena ahnā āpyate
pavante vājasātaye somāḥ sahasra pājasaḥ iti sahasravatī pratipad kāryā
saṃvatsarasya rūpam
sarvān eva enān etā punāti sarvān abhivadati
atha u khalu āhuḥ pavasva vācaḥ agriyaḥ iti eva kāryā mukham vai etat saṃvatsarasya yat vācaḥ agram mukhāt eva tat saṃvatsaram ārabhante
mithunam iva vai eṣā vyāhṛtiḥ
pavasva iti puṃsaḥ rūpam vācaḥ iti striyāḥ
somaiḥ iti puṃsaḥ rūpam citrābhiḥ iti striyāḥ
mithunam eva ebhyaḥ yajña mukhe dadhāti prajananāya
agne yuṅkṣva hi ye te iti jarābodhīyam agniṣṭoma sāma kāryam
yuktena eva saṃvatsareṇa prayanti
caturviṃśati akṣarāsu bhavati
caturviṃśasya rūpam
atha u khalu āhuḥ yajñāyajñīyam eva kāryam
panthāḥ vai yajñāyajñīyam
pathaḥ eva tat na yanti
abhīvartaḥ brahma sāma bhavati
abhīvartena vai devāḥ svargam lokam abhyavartanta
yat abhīvartaḥ brahma sāma bhavati svargasya lokasya abhivṛttyai
eka akṣara nidhanaḥ bhavati
eka akṣarā vai vāc
vācā eva tat ārabhya svargam lokam yanti
sāmnā itas yanti
ṛcā punar āyanti
sāma vai asau lokaḥ ṛc ayam
yat itas sāmnā yanti svargam lokam ārabhya yanti
yat ṛcā punar āyanti asmin loke pratitiṣṭhanti
yat sāma avasṛjeyuḥ ava svargāt lokāt padyeran
yat ṛcam anusṛjeyuḥ naśyeyuḥ asmāt lokāt
samānam sāma bhavati anyonyaḥ pragāthaḥ
anyat anyat hi citram adhvānam avagacchan eti
vṛṣā vai eṣa retaḥ dhāḥ yat abhīvartaḥ
pragātheṣu retaḥ dadhat eti
yat itas samānam sāma bhavati anyonyaḥ pragāthaḥ retaḥ eva tat dadhati
yat parastāt samānaḥ pragāthaḥ bhavati anyat anyat sāma retaḥ eva tat hitam prajanayanti
sāmnā itas pragāthān dugdhe
pragāthena parastāt sāmāni dugdhe saloma tvāya
ye vai adhvānam punar nivartayanti na enam te gacchanti
ye punar nivartam yanti te gacchanti
ye āstutam kurvate yathā dugdhām upasīdet evam tat
ye na āstutam yam kāmam kāmayante tam abhyaśnuvate
brahma vādinaḥ vadanti yātayāmāḥ saṃvatsarāḥ a yātayāmāḥ iti
tena a yātayāma iti vaktavyam
punar anyāni stotrāṇi nivartante
ūrdhvam eva brahma sāma eti
pañcasu _ bārhatāḥ pragāthāḥ āpyante
teṣu āpteṣu chandasī saṃyujya etavyam
tisraḥ uṣṇihaḥ syuḥ ekā gāyatrī
tāḥ tisraḥ bṛhatyaḥ bhavanti
tat āhuḥ saṃśaraḥ iva vai eṣa chandasām _ dve chandasī saṃyuñjanti iti
catur uttaraiḥ eva chandobhiḥ etavyam
paśavaḥ vai catur uttarāṇi chandāṃsi
paśubhiḥ eva tat svargam lokam ākramam ānayanti
ekām gāyatrīm eka aham upeyuḥ ekām uṣṇiham eka aham ekām anuṣṭubham eka aham
bṛhatyā pañca māsaḥ iyuḥ
paṅktim eka aham upeyuḥ
triṣṭubhā ṣaṣṭham māsam īyuḥ
śvas viṣuvant bhavitā iti jagatīm upeyuḥ
tat āhuḥ an avakﾱptāni vai etāni chandāṃsi madhyaṃdine
bṛhatyā ca eva triṣṭubhā ca etavyam
ete vai chandasī vīryavatī
ete pratyakṣam madhyaṃdinasya rūpam
rathaṃtare ahani bṛhatī kāryā
etat vai rathaṃtarasya svam āyatanam yat bṛhatī
sve eva tat āyatane rathaṃtaram pratitiṣṭhati
bārhate ahani triṣṭubh kāryā
etat vai bṛhantaḥ svam āyatanam yat triṣṭubh
sve eva tat āyatane bṛhat rathaṃtare pratitiṣṭhatī itaḥ
trayastriṃśatā pragāthaiḥ etavyam
trayastriṃśat devatāḥ
devatāsu eva pratitiṣṭhantaḥ yanti
caturviṃśatyā etavyam
caturviṃśatiḥ ardha māsāḥ saṃvatsaraḥ
saṃvvatsare eva pratitiṣṭhantaḥ yanti
dvādaśabhiḥ etavyam
dvādaśa māsāḥ saṃvatsaraḥ
saṃvatsare eva pratitiṣṭhantaḥ yanti
ṣaḍbhiḥ etavyam
ṣaṭ ṛtavaḥ
ṛtuṣu eva pratitiṣṭhantaḥ yanti
caturbhiḥ etavyam
catuṣpādāḥ paśavaḥ
paśuṣu eva pratitiṣṭhantaḥ yanti
tribhiḥ etavyam
trayaḥ ime lokāḥ
eṣu eva lokeṣu pratitiṣṭhantaḥ yanti
dvābhyām etavyam
dvi pād yajamānaḥ svargasya lokasya ākrāntyai
anyena anyena hi padā puruṣaḥ pratitiṣṭhan eti
svarasāmāṇaḥ ete bhavanti
svarbhānuḥ vai āsuraḥ ādityam tamasā avidhyat
tam devāḥ svaraiḥ aspṛṇvan
_ svarasāmāṇaḥ bhavanti ādityasya spṛtaye
paraiḥ vai devāḥ ādityam svargam lokam apārayan
yat apārayan tat pareṣām para tvam
pārayanti enam parāṇi yaḥ evam veda
saptadaśāḥ bhavanti
prajāpatiḥ vai saptadaśaḥ
prajāpatim eva upayanti
anuṣṭubh chandasaḥ bhavanti
ānuṣṭubhaḥ vai prajāpatiḥ
sākṣāt eva prajāpatim ārabhante
trayaḥ purastāt trayaḥ parastāt bhavanti
devāḥ vai ādityasya svargāt lokāt avapādāt abibhayuḥ
tam etaiḥ stomaiḥ saptadaśaiḥ adṛṃhan
yat ete stomāḥ bhavanti ādityasya dhṛtaye
catustriṃśāḥ bhavanti
varṣma vai catustriṃśaḥ
varṣmaṇā eva enam saṃmimate
tasya parācīna atipādāt abibhayuḥ
tam sarvaiḥ stomaiḥ paryārṣan viśvajit abhijidbhyām
vīryam vai etau stomau
vīryeṇa eva tat ādityam paryṛṣanti dhṛtaye an avapādāya an atipādāya
tat āhuḥ karta praskandaḥ iva vai eṣa yat trayastriṃśataḥ saptadaśam upayanti iti
pṛṣṭhyaḥ antaraḥ kāryaḥ
tasya yat saptadaśam ahar tat uttamam kāryam saloma tvāya
tat āhuḥ udaram vai eṣa stomānām yat saptadaśaḥ
yat saptadaśam madhyāt nirhareyuḥ aśanāyavaḥ prajāḥ syuḥ aśanāyavaḥ sattriṇaḥ
trayastriṃśāt eva saptadaśaḥ upetyaḥ
varṣma vai trayastriṃśaḥ
varṣma saptadaśaḥ
varṣmaṇaḥ eva tat varṣma abhisaṃkrāmanti
tān āhuḥ ukthāḥ kāryāḥ agniṣṭomāḥ iti
_ ukthāḥ syuḥ paśavaḥ vai ukthāni
śāntiḥ paśavaḥ
śāntena eva tat viṣuvantam upayanti
tat āhuḥ vivīvadham iva vai etat yat agniṣṭomaḥ viṣuvant agniṣṭomau viśvajit abhijitau atha itare ukthāḥ syuḥ iti
agniṣṭomāḥ eva sarve kāryāḥ
vīryam vai agniṣṭomaḥ
vīrye eva madhyāt pratitiṣṭhanti
nava saṃstutāḥ bhavanti
nava prāṇāḥ
prāṇeṣu eva pratitiṣṭhanti
viṣuvant eṣa bhavati
deva lokaḥ vai eṣa yat viṣuvant
deva lokam eva tat abhyārohanti
ekaviṃśaḥ bhavati
ekaviṃśaḥ vai asya bhuvanasya ādityaḥ
āditya lokam eva tat abhyārohanti
dvādaśa māsāḥ
pañca ṛtavaḥ
trayaḥ ime lokāḥ
asau ādityaḥ ekaviṃśaḥ
madhyāt eva yajñasya pratitiṣṭhanti
vāyo śukraḥ ayāmi te iti śukravatī pratipad bhavati
ādityasya rūpam
vāyuḥ vai etam devatānām ānaśe anuṣṭubh chandasām
yat atas anyā pratipad syāt pradahet
yanti vai ete prāṇāt iti āhuḥ ye gāyatryāḥ pratipadaḥ yanti iti
yat vāyavyā bhavati tena prāṇāt na yanti
prāṇaḥ hi vāyuḥ
atha u śamayanti eva enam etā
śāntiḥ hi vāyuḥ
āyāhi soma pītaye iti saumā pāvamānā
niyutvatī bhavati
paśavaḥ vai niyutaḥ
śāntiḥ paśavaḥ
śāntena eva tat ādityam upayanti
divākīrtya sāmā bhavati
svarbhānuḥ vai āsuraḥ ādityam tamasā avidhyat
tasya devāḥ divākīrtyaiḥ tamaḥ apāghnan
yat divākīrtyāni bhavanti tamaḥ eva asmāt apaghnanti
raśmayaḥ vai ete ādityasya yat divākīrtyāni
raśmibhiḥ eva tat ādityam sākṣāt ārabhante
mukhāt eva asya tābhyām tamaḥ apaghnanti
mahādivākīrtyam ca vikarṇam ca madhyāt bhavataḥ
madhyāt eva asya tābhyām tamaḥ apaghnanti
bhāsam antāt bhavati
pattas eva asya tena tamaḥ apaghnanti
daśa stobham bhavati
daśa akṣarā virāj
virāji eva pratitiṣṭhanti
yat tu iti āhuḥ ṣaḍbhiḥ itas māsaiḥ adhvānam yanti ṣaḍbhiḥ punar āyanti kva tarhi svargaḥ lokaḥ yasya kāmāya sattram āsate iti
mūrdhānam divaḥ iti svargam lokam ārabhante
aratim pṛthivyāḥ iti asmin loke pratitiṣṭhanti
vaiśvānaram ṛte ājātam agnim iti viṣuvantaḥ eva tat rūpam kriyate
kavim samrājam atithim janānām iti annādyam eva upayanti
āsan naḥ pātram janayanta devāḥ iti jāyante eva
tat triṣṭubh jagatīṣu bhavati
traiṣṭubhjāgataḥ vai ādityaḥ
yat atas anyāsu syāt _ svargāt lokāt padyeran
samrāḍvatīṣu bhavati
sāmrājyam vai svargaḥ lokaḥ
svarge eva loke pratitiṣṭhanti
ātmā vai eṣa saṃvatsarasya yat viṣuvant
pakṣau etau abhitas bhavataḥ
yena ca itas abhīvartena yanti yaḥ ca parastāt pragāthaḥ bhavati tau ubhau viṣuvanti kāryau
pakṣau eva tat yajñasya ātman pratidadhati svargasya lokasya samaṣṭaye
indraiḥ kratum naḥ ābhara iti pragāthaḥ bhavati
vasiṣṭhaḥ vai etam putra hataḥ apaśyat
saḥ prajayā paśubhiḥ prājāyata
yat eṣa pragāthaḥ bhavati prajātaye
jīvāḥ jyotiḥ aśīmahi iti
ye vai svasti saṃvatsaram saṃtaranti te jīvāḥ jyotiḥ aśnuvate
mā naḥ ajñātāḥ vṛjanā durādhyaḥ mā aśivāsaḥ avakramuḥ iti
ye vai stenāḥ ripavaḥ te durādhyaḥ
tān eva tat atikrāmati
tvayā vayam pravataḥ śaśvatīḥ apaḥ _ śūraiḥ tarāmasi iti
saṃvvatsaraḥ vai pravataḥ śaśvatīḥ apaḥ
tam eva tat taranti
adya adya śvas śvas tvā idā hyas nāraḥ vayam enam idā hyas iti saṃtanayaḥ pragāthāḥ bhavanti
teṣām ekaḥ kāryaḥ saloma tvāya
śvastanam eva abhisaṃtanvanti
atha u khalu āhuḥ indraiḥ kratum naḥ ābhara iti eva kāryam samṛddhaye
pratyavarohinaḥ māsāḥ bhavanti
yathā vai itas vṛkṣam rohanti evam enam pratyavarohanti
svargam eva lokam rūḍhvā asmin loke pratitiṣṭhanti
gauḥ ca āyuḥ ca stomau bhavataḥ
dvipād yajamānaḥ pratiṣṭhitaye
ūna atiriktau bhavataḥ
ūna atiriktam vai _ prajāḥ prajāyante prajātaye
vairājau bhavataḥ
annam virāj
annādye eva pratitiṣṭhanti
dvādaśa ahasya daśa ahāni bhavanti
virāj vai eṣā samṛddhā yat daśa ahāni
virāji eva samṛddhāyām pratitiṣṭhanti
pṛṣṭhāni bhavanti
vīryam vai pṛṣṭhāni
vīrye eva pratitiṣṭhanti
chandomāḥ bhavanti
paśavaḥ vai chandomāḥ
paśuṣu eva pratitiṣṭhanti
atha etat daśamam ahar āpta stomam āpta chandaḥ āpta vibhaktikam aniruktam prājāpatyam
yat adhyāhuḥ _ tat recayanti
tasmāt na vyucyam
parokṣam anuṣṭubham upayanti
prajāpatiḥ vai anuṣṭubh
yat pratyakṣam upeyuḥ prajāpatim ṛccheyuḥ
yaḥ vai sattrasya sat veda sat bhavati
vāmadevyam vai sāmnām sat agniḥ devatānām virāj chandasām trayastriṃśaḥ stomānām
tāni eva tat ekadhā saṃbhṛtya uttiṣṭhanti
brahma vādinaḥ vadanti yataḥ sattrāt udasthāta sthitāt iti
ye rathaṃtareṇa stutvā uttiṣṭhanti te yataḥ uttiṣṭhanti
tān brūyāt a pratiṣṭhānāḥ bhaviṣyanti iti
ye bṛhantā stutya uttiṣṭhanti te sthitāt uttiṣṭhanti
tān brūyāt sthāyukā eṣām śrīḥ bhaviṣyati na vasīyasaḥ bhaviṣyanti iti
ye vāmadevyena stutvā uttiṣṭhanti te sataḥ sat abhyuttiṣṭhanti pūrṇāt pūrṇam āyatanāt āyatanam
antarikṣa āyatanā hi prajā
trayastriṃśat akṣarāsu bhavati
trayastriṃśat devatāsu eva pratiṣṭhāya uttiṣṭhanti
prājāpatyam vai vāmadevyam
prajāpatau eva pratiṣṭhāya uttiṣṭhanti
paśavaḥ vai vāmadevyam
paśuṣu eva pratiṣṭhāya uttiṣṭhanti
patnīḥ saṃyājya prāñcaḥ udetya ayam sahasra mānavaḥ iti aticchandasā āhavanīyam upatiṣṭhante
ime vai lokāḥ aticchandāḥ
eṣu eva lokeṣu pratitiṣṭhanti
goḥ iti nidhanam bhavati
virājaḥ vai etat rūpam yat gauḥ
virāji eva pratitiṣṭhanti
pratyañcaḥ prapadya sārparājñyāḥ ṛgbhiḥ stuvanti
arbudaḥ sarpaḥ etābhiḥ mṛtām tvacam apāhata
mṛtām eva etābhiḥ tvacam apaghnate
iyam vai sārparājñī
asyām eva pratitiṣṭhanti
tisṛbhiḥ stuvanti
trayaḥ ime lokāḥ
eṣu eva pratitiṣṭhanti
manasā upāvartayati
manasā hiṃkaroti
manasā prastauti
manasā udgāyati
manasā pratiharati
manasā nidhanam upayanti a samāptasya samāptaye
yat vai vācā na samāpnuvanti manasā tat samāpnuvanti
pariśrite stuvanti brahmaṇaḥ parigṛhītaye
brahmodyam vadanti
brahmavarcase eva pratitiṣṭhanti
caturhotāram hotā vyācaṣṭe
stutam eva tat anuśaṃsati
na hi tat stutam yat an anuśastam
prajāpatim parivadanti
āptvā iva enam tat vyācakṣate tāvat āpāma enam iti
gṛhapatiḥ audumbarīm dhārayati
gṛhapatiḥ vai ūrjaḥ yantā
ūrjam eva ebhyaḥ yacchati
vācam yacchanti
dugdhāni iva vai tarhi chandāṃsi yātayāmāni anta gatāni
tāni eva tat raseṇa āpyāyayanti
atha u śvastanam eva abhisaṃtanvanti
ātma dakṣiṇam vai etat yat sattram
_ vai puruṣaḥ ātmanaḥ avadyati yam kāmam kāmayate tam abhyaśnute
dvābhyām lom avadyati dvābhyām tvacam dvābhyām māṃsam dvābhyām asthi dvābhyām majjānam dvābhyām pīvaḥ ca lohitam ca
śikhāḥ anupravapante
pāpmānam eva tat apaghnate laghīyasaḥ svargam lokam ayāma iti
atha u gavām eva anurūpāḥ bhavanti sarvasya annādyasya avaruddhaye
prajāpatiḥ prajāḥ asṛjata
saḥ aricyata
saḥ apadyata
tam devāḥ abhisamagacchanta
te abruvan mahat asmai vratam saṃbharāma yat imam dhinavat iti
tasmai yat saṃvvatsaram annam pacyate tat samabharan
tat asmai prāyacchan
tat avratayat
tat enam adhinot
mahat maryāḥ vratam yat imam adhinvīt iti
tat mahāvratasya mahāvrata tvam
prajāpatiḥ vāva mahān
tasya etat vratam annam eva
tat āhuḥ madhyataḥ saṃvatsarasya upetyam madhyāt vai annam jagdham dhinoti
tat _ āhuḥ yat madhyāt upayanti ardham annādyasya āpnuvanti ardham chambaṭkurvanti iti
upariṣṭāt eva saṃvatsarasya upetyam
saṃvatsare vai annam sarvam pacyate
caturviṃśam bhavati
caturviṃśaḥ vai saṃvatsaraḥ
annam pañcaviṃśam
yat vai adaḥ caturviṃśam prāyaṇīyam tat etat udayanīyam
yat saṃvatsaram annam saṃbharanti sā eṣā pañcaviṃśā upajāyate
vāmadevyaṃ mahāvrataṃ kāryam
trivṛcchiro bhavati
trivṛddhyeva śiro loma tvag asthi
pāṅkta itara ātmā loma tvaṅ māṃsam asthi majjā
sakṛddhiṃkṛtena śirasā parācā stuvate
tasmācchiro 'ṅgāni medyanti nānumedyati na kṛśyantyanukṛśyati
punar abhyāvartam itareṇātmanā stuvate tasmād itara ātmā medyati ca kṛśyati ca
arkavatīṣu gāyatrīṣu śiro bhavati
annaṃ vā arko brahmavarcasaṃ gāyatry annādyaṃ caivaibhyo brahmavarcasaṃ ca mukhato dadhāti
pañcadaśasaptadaśau pakṣau bhavataḥ pakṣābhyāṃ vai yajamāno vayo bhūtvā svargaṃ lokam eti
tāv āhuḥ samau kāryau pañcadaśau vā saptadaśau vā savīvadhatvāya
tad v āhur yat samau bhavata ekavīryau tarhi bhavata iti pañcadaśasaptadaśāv eva kāryau sācīva vai vayaḥ pakṣau kṛtvā patīyaḥ patati
dakṣiṇato bṛhat kāryaṃ dakṣiṇo vā ardha ātmano vīryavattaraḥ
atho khalv āhur uttarata eva kāryaṃ brāhmaṇācchaṃsino 'rdhāt traiṣṭubhaṃ vai bṛhat traiṣṭubho vai brāhmaṇācchaṃsī traiṣṭubhaḥ pañcadaśastomaḥ
dakṣiṇato rathantaraṃ kāryaṃ maitrāvaruṇasyārdhād gāyatraṃ vai rathantaraṃ gāyatro maitrāvaruṇo gāyatraḥ saptadaśastomaḥ
ekaviṃśaṃ pucchaṃ bhavati
ekaviṃśo vai stomānāṃ pratiṣṭhā tasmād vayaḥ pucchena pratiṣṭhāyotpatati pucchena pratiṣṭhāya niṣīdati
yajñāyajñīyaṃ pucchaṃ kāryaṃ yajñāyajñīyaṃ hy eva mahāvratasya puccham
atho khalv āhur atiśayaṃ vai dvipadāṃ yajñāyajñīyaṃ bhadram kāryaṃ samṛddhyai
vāmadevyaṃ mahāvrataṃ kāryaṃ tasya gāyatraṃ śiro bṛhadrathantare pakṣau yajñāyajñīyaṃ puccham
yo vai mahāvrate sahasraṃ protaṃ veda pra sahasraṃ paśūn āpnoti
tasya prācī dik śiras tac chandobhiḥ sahasram asāv anyataraḥ pakṣaḥ sa nakṣatraiḥ sāhasro 'yam anyataraḥ pakṣaḥ sa oṣadhibhiś ca vanaspatibhiś ca sāhasro 'ntarikṣam ātmā tad vayobhiḥ sāhasraṃ pratīcī dik pucchaṃ tad agnibhiś ca raśmibhiś ca sāhasraṃ pra sahasraṃ paśūn āpnoti ya evaṃ veda
tad āhur apṛṣṭhaṃ vai vāmadevyam anidhanaṃ hīti
anāyatanaṃ vā etat sāma yad anidhanam
rājanaṃ mahāvrataṃ kāryam
etad vai sākṣād annaṃ yad rājanaṃ pañcavidhaṃ bhavati pāṅktaṃ hy annam
hiṅkāravad bhavati tena vāmadevyasya rūpam
nidhanavad bhavati tena pṛṣṭhasya rūpam
aticchandaḥsu pañcanidhanaṃ vāmadevyaṃ brahmasāma kāryam
ati vā eṣānyāni chandāṃsi yad aticchandā aty etad anyāny ahāny ahar yan mahāvratam
brahmasāmnaiva tad anyāny ahāny atimedayati
pañcanidhanaṃ bhavati pāṅktaṃ hy annam
ilāndam agniṣṭomasāma kāryam
etad vai sākṣād annaṃ yad ilāndam irānnaṃ etad irāyām evānnādye 'ntataḥ pratitiṣṭhanti
samudro vā etac chandaḥ salilaṃ lomaśaṃ samudra iva khalu vai sa bhavati salila iva lomaśa iva yo bhavati
tasmād etāsu kāryaṃ samṛddhyai
vratam iti nidhanaṃ bhavati mahāvratasyaiva tad rūpaṃ kriyate svar iti bhavati svargasya lokasya samaṣṭyai śakuna iti bhavati śakuna iva vai yajamāno vayo bhūtvā svargaṃ lokam eti
yajñāyajñīyam agniṣṭomasāma kāryam
yad vā anyā vāṅ nātivadet tad agniṣṭomasāma kāryaṃ na vai vāg vācam ativadati vāg yajñāyajñīyaṃ vācy evāntataḥ pratitiṣṭhanti
vāravantīyam agniṣṭomasāma kāryam
agnir vā idaṃ vaiśvānaro dahannait tasmād devā abibhayus taṃ varaṇaśākhayāvārayanta yad avārayanta tasmād vāravantīyam
tasmād varaṇo bhiṣajya etena hi devā ātmānam atrāyanta
tasmād brāhmaṇo vāraṇena na pibed vaiśvānaraṃ necchamayā iti
paśavo vai vāravantīyaṃ śāntiḥ paśavaḥ śāntād eva tat saṃvvatsarād uttiṣṭhanti
prāṇena purastād āhavanīyam upatiṣṭhante prāṇam eva taj jayanti
apānena paścāt puccham upatiṣṭhante apānam eva taj jayanti
vratapakṣābhyāṃ pakṣāv upatiṣṭhante diśa eva taj jayanti
prajāpater hṛdayenāpikakṣam upatiṣṭhante jyaiṣṭhyam eva taj jayanti
vasiṣṭhasya nihavena cātvālam upatiṣṭhante svargam eva tallokam āptvā śriyaṃ vadante
vaiśvadevyām ṛci bhavati viśvarūpaṃ vai paśūnāṃ rūpaṃ paśūn eva taj jayanti
sattrasyarddhyāgnīdhram upatiṣṭhanta ṛddhāv eva pratitiṣṭhanti
caturakṣaraṇidhanaṃ bhavati catuṣpādāḥ paśavaḥ paśuṣv eva pratitiṣṭhanti
ā tamitor nidhanam upayanty āyur eva sarvam āpnuvanti
ślokānuślokābhyāṃ havirdhāne upatiṣṭhante kīrtim eva taj jayanti
yāmena mārjālīyam upatiṣṭhante pitṛlokam eva taj jayanti
āyurṇavastobhābhyāṃ sada upatiṣṭhante brahma caiva tat kṣatraṃ ca jayanti
ṛśyasya sāmnā gārhapatyam upatiṣṭhante
indraṃ sarvāṇi bhūtāny astuvaṃs tasyarśya ekam aṅgam astutam acāyat tad asyaitenāstaut tenāsya priyaṃ dhāmopāgacchat priyam evāsyaitena dhāmopagacchanti
yat parokṣaṃ nidhanam upeyur hrītamukhaṃ pratimuñceran pratyakṣam upayanti hrītamukham evāpajayanti
āsandīm āruhyodgāyati devasākṣya eva tad upariṣadyaṃ jayati
audumbarī bhavaty ūrg udumbara ūrjam evāvarunddhe
prādeśamātrī bhavaty asya lokasyānuddhānāya
chandobhir ārohati svargam eva tal lokam ārohati
chandobhir upāvarohaty asmiṃlloke pratitiṣṭhati
sarveṇātmanā samuddhṛtyodgeyam eṣu lokeṣu ned vyāhito 'sānīti
ekasyāṃ stotrīyāyām astutāyāṃ pādāv upāharati
saha nidhanena pratiṣṭhām upayanty eṣveva lokeṣu pratitiṣṭhante
preṅkhām āruhya hotā śaṃsati mahasa eva tad rūpaṃ kriyate
yadā vai prajā maha āviśati preṅkhās tarhy ārohanti
phalakam āruhyādhvaryuḥ pratigṛṇāti
kūrcān itare 'dhyāsata ūrdhvā eva tad utkrāmanto yanti
abhigarāpagarau bhavato nindaty enān anyaḥ prānyaḥ śaṃsati ya enān nindati pāpmānam eṣāṃ so 'pahanti yaḥ praśaṃsati yad evaiṣāṃ suṣṭutaṃ suśastaṃ tat so 'bhigṛṇāti
śūdrāryau carmaṇi vyāyacchete tayor āryaṃ varṇam ujjāpayanti
devāś ca vā asurāś cāditye vyāyacchanta taṃ devā abhyajayaṃs tato devā abhavan parāsurā abhavann ātmanā parāsya bhrātṛvyo bhavati ya evaṃ veda
yadāryaṃ varṇam ujjāpayanty ātmānam eva tad ujjāpayanti
parimaṇḍalaṃ carma bhavaty ādityasyaiva tad rūpaṃ kriyate
sarvāsu sraktiṣu dundubhayo vadanti yā vanaspatiṣu vāk tām eva taj jayanti
bhūmidundubhir bhavati yā pṛthivyāṃ vāk tām eva taj jayanti
sarvā vāco vadanti yeṣu lokeṣu vāk tām eva taj jayanti
saṃnaddhāḥ kavacinaḥ pariyantīndriyasyaiva tad rūpaṃ kriyate 'tho mahāvratam eva mahayanti
sarve sahartvijo mahāvratena stuvīran
adhvaryuḥ śirasodgāyan maitrāvaruṇo dakṣiṇena pakṣeṇa brāhmaṇācchaṃsy uttareṇa gṛhapatiḥ pucchenodgātātmanā
tad yady evaṃ kuryur ekaikayā stotrīyayāstutayodgātāram abhisameyuḥ
tisṛbhir udgātātmana udgīyātha yā śirasaḥ stotrīyā tāṃ dadhyād aparābhis tisṛbhir udgīyātha yā dakṣiṇasya pakṣasya stotrīyā tāṃ dadhyād aparābhis tisṛbhir udgīyātha yottarasya pakṣasya stotrīyā tāṃ dadhyāt tisṛbhir vaikayā vā stutaṃ syād atha yā pucchasya stotrīyā tāṃ dadhyāt
ātmany eva tad aṅgāni pratidadhati svargasya lokasya samaṣṭyai
atho khalv āhuḥ katham adhvaryur bahvṛcaḥ sāma gāyed ity udgātaiva sarveṇodgāyet tad eva samṛddhaṃ samṛddhāv eva pratitiṣṭhanti
havirdhāne śirasā stutvā saṃrabdhāḥ pratyañca eyus te dakṣiṇena dhiṣṇyān parītya paścān maitrāvaruṇasya dhiṣṇyasyopaviśya rathantareṇa pañcadaśena stuvīraṃs ta udañcaḥ saṃsarpeyur jaghanena hotur dhiṣṇyaṃ paścād brāhmaṇācchaṃsino dhiṣṇyasyopaviśya bṛhatā saptadaśena stuvīraṃs te yenaiva prasarpeyus tena punar niḥsṛpyottareṇāgnīdhraṃ parītya paścād gārhapatyasyopaviśya pucchenaikaviṃśena stuvīraṃs te yenaiva niḥsarpeyus tena punaḥ prasṛpya yathāyatanam upaviśyāsandīm āruhyodgātātmanodgāyati
taṃ patnyo 'paghāṭilābhir upagāyanty ārtvijyam eva tat patnyaḥ kurvanti saha svargaṃ lokam ayāmeti
kule kule 'nnaṃ kriyate tad yat pṛccheyuḥ kim idaṃ kurvantītīme yajamānā annam atsyantīti brūyuḥ
yo vai dīkṣitānāṃ pāpaṃ kīrtayati tṛtīyam evāṃśaṃ pāpmano haraty annādas tṛtīyaṃ pipīlikās tṛtīyam
parimādbhiś caranti tvak ca vā etal loma ca mahāvratasya yat parimādas tvacaṃ caiva tal loma ca mahāvratasyāptvāvarundhate
vāṇaṃ vitanvanty anto vai vāṇo 'nto mahāvratam antenaiva tad antam abhivādayanti
śatatantrīko bhavati śatāyur vai puruṣaḥ śatavīryaḥ
tam ullikhet prāṇāya tvāpānāya tvā vyānāya tveti prāṇāpānavyānān eva tad āptvāvarundhate
pari kumbhinyo mārjālīyaṃ yantīdaṃ madhv idaṃ madhv iti saghoṣā eva tad vayo bhūtvā saha svargaṃ lokaṃ yanti
devā vai vācaṃ vyabhajanta tasyā yo raso 'tyaricyata tad gaurīvitam abhavad anuṣṭubham anu pariplavate vāg anuṣṭub vāco raso gaurīvitam
yad gaurīvitenānvahaṃ stuvate vācy eva tad vācā rasaṃ dadhati
rasavad vācā vadati ya evaṃ vedeti
dvyudāsaṃ bhavati svargasya vā etau lokasyāvasānadeśau pūrveṇaiva pūrvam ahaḥ saṃsthāpayanty uttareṇottaram ahar abhyativadanti
etad vai yajñasya śvastanaṃ yad gaurīvitaṃ yad gaurīvitam anusṛjeyur aśvastanā aprajasaḥ syuḥ
saṃ vā anyo yajñas tiṣṭhata ity āhur vāg eva na saṃtiṣṭhata iti yad gaurīvitam anvahaṃ bhavati vācam eva tat punaḥ prayuñjate
svarṇidhanam anvahaṃ bhavati
devakṣetraṃ vā ete 'bhyārohanti ye svarṇidhanam upayanti sa u vai sattriṇaḥ sattram upanayed ity āhur ya enān devakṣetram abhyārohayed iti na vai devakṣetra āsīna ārtim ārchati yat svarṇidhanam anvahaṃ bhavati naiva kāṃcanārtim ārchanti
cyavante vā ete 'smāllokād ity āhur ye svarṇidhanam upayantīti yad ṛcā svarūpaṃ yanty asmiṃlloke pratitiṣṭhanti yad ekāro 'ntarikṣe yat sāmnāmuṣmin sarveṣu lokeṣu pratitiṣṭhanti svarṇidhanena tuṣṭuvānāḥ
sujñānaṃ bhavati
devā vai svargaṃ lokaṃ yanto 'jñānād abibhayus ta etat sujñānam apaśyaṃs tena jñātram agacchan yat sujñānam anvahaṃ bhavati jñātram eva gacchanti
ye vai vācam annam ādayanty annādā bhavanti ye vitarṣayanti rūkṣā bhavanti
gaurīvitaṃ śyāvāśvaṃ nihava etāni vai sāmāni vāco 'nnam eteṣāṃ vāg annaṃ yad etāni na cyavante vācam eva tad annam ādayanti tena sarve 'nnādā bhavanti
abhikrāntāpakrāntāni bhavanty abhikrāntāpakrāntaṃ vai vāco rūpam
plavo 'nvahaṃ bhavati
samudraṃ vā ete prasnānti ye saṃvvatsaram upayanti yo vā aplavaḥ samudraṃ prasnāti na sa tata udeti yat plavo bhavati svargasya lokasya samaṣṭyai
ati viśvāni duritā taremeti yad evaiṣāṃ duṣṭutaṃ duḥśastaṃ tad etena taranti
okonidhanaṃ ṣaḍahamukhe bhavati
parāṃ vā ete parāvataṃ gacchanti ye ṣaḍahasyāntaṃ gacchanti yad okonidhanaṃ ṣaḍahamukhe bhavati prajñātyai
yadā vai puruṣaḥ svam oka āgacchati sarvaṃ tarhi prajānāti sarvam asmai divā bhavati
ekāṣṭakāyāṃ dīkṣeran
eṣā vai saṃvvatsarasya patnī yad ekāṣṭakaitasyāṃ vā etāṃ rātriṃ vasati sākṣād eva tat saṃvvatsaram ārabhya dīkṣante
tasya sā niryā yad apo 'nabhinandanto 'bhyavayanti
vicchinnaṃ vā ete saṃvvatsarasyābhidīkṣante ya ekāṣṭakāyāṃ dīkṣante 'ntanāmānāv ṛtū bhavete
ārtaṃ vā ete saṃvvatsarasyābhidīkṣante ye 'ntanāmānāv ṛtū abhidīkṣante
tasmād ekāṣṭakāyāṃ na dīkṣyam
phālgune dīkṣeran
mukhaṃ vā etat saṃvvatsarasya yat phālguno mukhata eva tat saṃvvatsaram ārabhya dīkṣante
tasya sā niryā yat saṃmeghe viṣuvān sampadyate
citrāpūrṇamāse dīkṣeran
cakṣur vā etat saṃvvatsarasya yaccitrāpūrṇamāso mukhato vai cakṣur mukhata eva tat saṃvvatsaram ārabhya dīkṣante tasya na niryāsti
caturahe purastāt paurṇamāsyā dīkṣeran
teṣām ekāṣṭakāyāṃ krayaḥ sampadyate tenaikāṣṭakāṃ na saṃvaṭkurvanti
teṣāṃ pūrvapakṣe sutyā sampadyate pūrvapakṣe māsāḥ saṃtiṣṭhamānā yanti pūrvapakṣa uttiṣṭhanti tān uttiṣṭhataḥ paśava oṣadhayo 'nūttiṣṭhanti tān kalyāṇī vāg abhivadaty arātsur ime sattriṇa iti te rādhnuvanti
ā vā ete saṃvvatsaraṃ pyāyayanti ya utsṛjanti
yathā vai dṛtir ādhmāta evaṃ saṃvvatsaro 'nutsṛṣṭo yan notsṛjeyur amehena pramāyukāḥ syuḥ
prāṇo vai saṃvvatsara udānā māsā yad utsṛjanti prāṇa evodānān dadhati yo dīkṣitaḥ pramīyate yā saṃvvatsarasyānutsṛṣṭasya śuk sā tam ṛcchati
tad āhur utsṛjyā3ṃ notsṛjyā3m iti
yady utsṛjeyur ukthāny utsṛjeyus tad evotsṛṣṭaṃ tad anutsṛṣṭam
atho khalv āhur ekatrikaṃ kāryaṃ tad eva sākṣād utsṛṣṭam abhyutṣuṇvanti
chidro vā eteṣāṃ saṃvvatsara ity āhur ye stomam utsṛjantīti
paśum ālabhante stomam eva tad ālabhante stomo hi paśuḥ
śva utsṛṣṭāḥ sma iti vatsān apākurvanti prātaḥ paśum ālabhante tasya vapayā pracaranti tatas savanīyenāṣṭākapālena tata āgneyenāṣṭākapālena tato dadhnaindreṇa tataś caruṇā vaiśvadevena tat prātaḥsavanaṃ saṃtiṣṭhate
tataḥ paśupuroḍāśenaikādaśakapālena tataḥ savanīyenaikādaśakapālena tato marutvatīyenaikādaśakapālena tataś caruṇaindreṇa tan mādhyandinaṃ savanaṃ saṃtiṣṭhate
paśunā pracaranti tataḥ savanīyena dvādaśakapālena tato vaiśvadevena dvādaśakapālena tataś caruṇāgnimārutena tat tṛtīyaṃ savanaṃ saṃtiṣṭhate
pṛṣadājyena pracarya patnīs saṃyājayanti
prajāpatiḥ akāmayata bahu syām prajāyeya iti
saḥ etam agniṣṭomam apaśyat
tam āharat
tena imāḥ prajāḥ asṛjata
ekādaśena ca vai satā stotreṇa agniṣṭomasya asṛjata ekādaśena ca māsā saṃvatsarasya
tasmāt prajāḥ daśa māsaḥ garbham bhṛtvā ekādaśam _ prajāyante
tasmāt dvādaśam na abhyatiharanti
dvādaśena hi parigṛhītāḥ
tat yaḥ evam veda _ jātāḥ prajāḥ gṛhṇāti pra a jātāḥ janayati
tāsām parigṛhītānām aśvatarī atyakrāmat
tasyāḥ anuhāya retaḥ ādatta
tat vaḍabāyām nyamāṭ
_ vaḍabā dvi retāḥ tasmāt aśvatarī aprajā
ātta retāḥ hi
tasmāt u a dakṣiṇīyā
ati hi sā yajñam aricyata
atiriktasya dakṣiṇā syāt saloma tvāya
ṣoḍaśinaḥ stotre deyā
atiriktaḥ vai ṣoḍaśī
atirikte eva atiriktām dadāti
saḥ akāmayata yajñam sṛjeya iti
saḥ mukhāt eva trivṛtam asṛjata
tam gāyatrī chandaḥ anvasṛjyata agniḥ devatā brāhmaṇaḥ manuṣyaḥ vasantaḥ ṛtuḥ
tasmāt trivṛt stomānām mukham gāyatrī chandasām agniḥ devatānām brāhmaṇaḥ manuṣyāṇām vasantaḥ ṛtūnām
tasmāt brāhmaṇaḥ mukhena vīryam karoti
mukhāt hi sṛṣṭaḥ
karoti mukhena vīryam yaḥ evam veda
saḥ urasaḥ eva bāhubhyām pañcadaśam asṛjata
tam triṣṭubh chandaḥ anvasṛjyata indraḥ devatā rājanyaḥ manuṣyaḥ grīṣmaḥ ṛtuḥ
tasmāt rājanyasya pañcadaśaḥ stomaḥ triṣṭubh chandaḥ indraḥ devatā grīṣmaḥ ṛtuḥ
tasmāt u bāhu vīryaḥ
bāhubhyām hi sṛṣṭaḥ
karoti bāhubhyām vīryam yaḥ evam veda
saḥ madhyāt eva prajananāt saptadaśam asṛjata
tam jagatī chandaḥ anvasṛjyata viśvāḥ devāḥ devatāḥ vaiśyaḥ manuṣyaḥ varṣāḥ ṛtuḥ
tasmāt vaiśyaḥ adyamānaḥ na kṣīyate
prajananāt hi sṛṣṭaḥ
tasmāt u bahu paśuḥ
vaiśvadevaḥ hi jāgataḥ
varṣā hi asya ṛtuḥ
tasmāt brāhmaṇasya ca rājanyasya ca adyaḥ
adharaḥ hi sṛṣṭaḥ
saḥ pattas eva pratiṣṭhāyāḥ ekaviṃśam asṛjata
tam anuṣṭubh chandaḥ anvasṛjyata na kācana devatā śūdraḥ manuṣyaḥ
tasmāt śūdraḥ _ bahu paśuḥ ayajñiyaḥ
videvaḥ hi
na hi tam kācana devatā anvasṛjyata
tasmāt pādāvanejyam na ativardhate
pattas hi sṛṣṭaḥ
tasmāt ekaviṃśaḥ stomānām pratiṣṭhā
pratiṣṭhāyāḥ hi sṛṣṭaḥ
tasmāt anuṣṭubham chandāṃsi na anuvyūhanti
pāpavasīyasaḥ vidhṛtaye
vidhṛtiḥ pāpavasīyasaḥ bhavati yaḥ evam veda
yaḥ vai stomān upadeśanavataḥ veda upadeśanavān bhavati
prāṇaḥ vai trivṛt
ardha māsaḥ pañcadaśaḥ
saṃvatsaraḥ saptadaśaḥ
ādityaḥ ekaviṃśaḥ
ete vai stomāḥ upadeśanavantaḥ
upadeśanavān bhavati yaḥ evam veda
vai
ime vai lokāḥ triṇavaḥ
triṇavasya vai brāhmaṇena ime lokāḥ tris punarnavāḥ bhavanti
eṣu lokeṣu pratitiṣṭhati yaḥ evam veda
devatāḥ vāva trayastriṃśaḥ aṣṭa vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca trayastriṃśau
sa devena yajñena yajate yaḥ evam veda
yaḥ vai adhipatim veda adhipatiḥ bhavati
trayastriṃśaḥ vai stomānām adhipatiḥ puruṣaḥ paśūnām
tasmāt nyāñcaḥ anye paśavaḥ adanti ūrdhvaḥ puruṣaḥ
adhipatiḥ hi saḥ
adhipatiḥ samānānām bhavati yaḥ evam veda
eṣa vāva yajño yad agniṣṭomaḥ
ekasmā anyo yajñaḥ kāmāyāhriyate sarvebhyo 'gniṣṭomaḥ
dvādaśa stotrāṇy agniṣṭomo dvādaśa māsāḥ saṃvvatsaraḥ saṃvvatsaraṃ paśavo 'nu prajāyante tena paśavyaḥ samṛddhaḥ
dvādaśa stotrāṇi dvādaśa śastrāṇi taccaturviṃśatiś caturviṃśatir ardhamāsāḥ saṃvvatsaraḥ saṃvvatsaraṃ paśavo 'nuprajāyante tena paśavyaḥ samṛddhaḥ
agnau stotram agnau śastraṃ pratitiṣṭhati tena brahmavarcasyaḥ
kiṃ jyotiṣṭomasya jyotiṣṭomatvam ity āhur virājaṃ saṃstutaḥ sampadyate virāḍ vai chandasāṃ jyotiḥ
jyotiḥ samānānāṃ bhavati ya evaṃ veda
jyeṣṭhayajño vā eṣa yad agniṣṭomaḥ
prajāpatiḥ prajā asṛjata tā asmai śraiṣṭhyāya nātiṣṭhanta sa etam agniṣṭomam apaśyat tam āharat tato 'smai prajāḥ śraiṣṭhyāyātiṣṭhanta
tiṣṭhante 'smai samānāḥ śraiṣṭhyāya ya evaṃ veda
yat tv ity āhur gāyatraṃ prātaḥsavanaṃ traiṣṭubhaṃ mādhyandinaṃ savanaṃ jāgataṃ tṛtīyasavanaṃ kva tarhi turīyaṃ chando 'nuṣṭub iti
chandasāṃ vā anvavaluptiṃ yajamāno 'nvavalupyate
aṣṭākṣarā gāyatrī hiṅkāro navama ekādaśākṣarā triṣṭub dvādaśākṣarā jagatī chandobhirevānuṣṭubham āpnoti yajamānasyānavalopāya
yo vā anuṣṭubhaṃ sarvatrāpiṃ savanāny anvāyattāṃ veda sarvatrāsyāpir bhavaty eṣā vā anuṣṭup sarvatrāpiḥ savanāny anvāyattā tad ya evaṃ veda sarvatrāpir bhavati
yad vai rājāno 'dhvānaṃ dhāvayanti ye 'śvānāṃ vīryavattamās tān yuñjate trivṛt pañcadaśa ekaviṃśa ete vai stomānāṃ vīryavattamās tān eva yuṅkte svargasya lokasya samaṣṭyai
catuṣṭomo bhavati pratiṣṭhā vai catuṣṭomaḥ pratiṣṭhityai
prajāpatir devebhya ūrjaṃ vyabhajat tata udumbaraḥ samabhavat prājāpatyo vā udumbaraḥ prājāpatya udgātā yad udgātaudumbarīṃ prathamena karmaṇānvārabhate svayaiva tad devatayātmānam ārtvijyāya vṛṇīte
tām ucchrayati dyutānas tvā māruta ucchrayatūd divaṃ stabhānāntarikṣaṃ pṛṇa dṛṃha pṛthivīm
tām anvārabhata āyoṣ ṭvā sadane sādayāmy avataś chāyāyāṃ samudrasya hṛdaya iti
yajño vā āyus tasya tat sadanaṃ kriyate
yajño vā avati tasya sā chāyā kriyate
madhyato vā ātmano hṛdayaṃ tasmān madhye sadasa audumbarī mīyate
namaḥ samudrāya namaḥ samudrasya cakṣuṣa ity āha vāg vai samudro manaḥ samudrasya cakṣus tābhyām eva tan namas karoti
mā mā yūnarvā hāsīd ity āha sāma vai yūnarvā sāmna eva tan namaskaroty ārtvijyaṃ kariṣyan
yo vā evaṃ sāmne namaskṛtya sāmnārtvijyaṃ karoti na sāmno hīyate nainaṃ sāmāpahate
ya enam anuvyāharati sa ārtim ārchati
ūrg asy ūrjodā ūrjaṃ me dehy ūrjaṃ me dhehy annaṃ me dehy annaṃ me dhehi prajāpater vā etad udaraṃ yat sada ūrg udumbaro yad audumbarī madhye sadaso mīyate madhyata eva tat prajābhyo 'nnam ūrjaṃ dadhāti
tasmād yatraiṣā yātayāmā kriyate tat prajā aśanāyavo bhavanti
sāma devānām annaṃ sāmany eva tad devebhyo 'nna ūrjaṃ dadhāti sa eva tad ūrji śritaḥ prajābhya ūrjaṃ vibhajati
udaṅṅ āsīna udgāyaty udīcīṃ tad diśam ūrjā bhājayati pratyaṅṅ āsīnaḥ prastauti pratīcīṃ tad diśam ūrjā bhājayati dakṣiṇāsīnaḥ pratiharati dakṣiṇāṃ tad diśam ūrjā bhājayati prāñco 'nya ṛtvija ārtvijyaṃ kurvanti tasmād eṣā diśāṃ vīryavattamaitāṃ hi bhūyiṣṭhāḥ prīṇanti
brahmavādino vadanti kasmāt satyāt prāñco 'nya ṛtvija ārtvijyaṃ kurvantīti viparikramyodgātāra iti diśām abhīṣṭyai diśām abhiprītyā iti brūyāt tasmāt sarvāsu dikṣv annaṃ vidyate sarvā hy abhīṣṭāḥ prītāḥ
prajāpatir akāmayata bahu syāṃ prajāyeyeti so 'śocat tasya śocata ādityo mūrdhno 'sṛjyata so 'sya mūrdhānam udahan sa droṇakalaśo 'bhavat tasmin devāḥ śukram agṛhṇata tāṃ vai sa āyuṣārtim atyajīvat
āyuṣārtim atijīvati ya evaṃ veda
taṃ prohed vānaspatyo 'si bārhaspatyo 'si prājāpatyo 'si prajāpater mūrdhāsy atyāyupātram asīdam ahaṃ māṃ prāñcaṃ prohāmi tejase brahmavarcasāyeti
yad āha vānaspatya iti satyenaivainaṃ tat prohati
yad āha bārhaspatya iti bṛhaspatir vai devānām udgātā tam eva tad yunakti
yad āha prājāpatya iti prājāpatyo hy eṣa devatāyā yad droṇakalaśo yad āha prajāpater mūrdheti prajāpater hy eṣa mūrdhna udahanyata
yad āhātyāyupātram ity ati hy etad anyāni pātrāṇi yad droṇakalaśo devapātraṃ droṇakalaśaḥ
devapātrī bhavati ya evaṃ veda
brāhmaṇaṃ pātre na mīmāṃseta yaṃ brāhmaṇam iva manyate pra devapātram āpnoti na manuṣyapātrāc chidyate
vāg vai devebhyo 'pakrāmat sāpaḥ prāviśat tāṃ devāḥ punar ayācaṃs tā abruvan yat punar dadyāma kiṃ nas tataḥ syād iti yat kāmayadhva ity abruvaṃs tā abruvan yad evāsmāsu manuṣyā apūtaṃ praveśayāṃs tenāsaṃsṛṣṭā asāmeti
śuddhā asmā āpaḥ pūtā bhavanti ya evaṃ veda
sā punarttātyakrāmat sā vanaspatīn prāviśat tān devāḥ punar ayācaṃs tāṃ na punar adadus tān aśapan svena vaḥ kiṣkuṇā vajreṇa vṛścān iti tasmād vanaspatīn svena kiṣkuṇā vajreṇa vṛścanti devaśaptā hi
tāṃ vanaspatayaś caturdhā vācaṃ vinyadadhur dundubhau vīṇāyām akṣe tūṇave tasmād eṣā vadiṣṭhaiṣā valgutamā vāg yā vanaspatīnāṃ devānāṃ hy eṣā vāg āsīt
adho 'dho 'kṣaṃ droṇakalaśaṃ prohanti tasyā vāco 'varuddhyā uparyupary akṣaṃ pavitraṃ prayacchanty ubhayata eva vācaṃ parigṛhṇanti
yasya kāmayetāsuryam asya yajñaṃ kuryāṃ vācaṃ vṛñjīyeti droṇakalaśaṃ prohan bāhubhyām akṣam upaspṛśed asuryam asya yajñaṃ karoti vācaṃ vṛṅkte yo 'sya priyaḥ syād anupaspṛśann akṣaṃ prohet prāṇā vai droṇakalaśaḥ prāṇān evāsya kalpayati
yan nv ity āhur vācānyān ṛtvijo vṛṇate kasmād udgātāro 'vṛtā ārtvijyaṃ kurvantīti
yad droṇakalaśam upasīdanti tenodgātāro vṛtāḥ
prājāpatyā vā udgātāraḥ prājāpatyo droṇakalaśo droṇakalaśa evainām ārtvijyāya vṛṇīte
prāñca upasīdanti prāñco yajñasyāgre karavāmeti
anabhijitā vā eṣodgātṝṇāṃ dig yat prācī yad droṇakalaśaṃ prāñcaṃ prohanti diśo 'bhijityai
yannvityāhur antarāśvaḥ prāsevau yujyate 'ntarā śamye anaḍvān ka udgātṝṇāṃ yoga iti yad droṇakalaśam upasīdanti sa eṣāṃ yogas tasmād yuktair evopasadyaṃ na hy ayukto vahati
grāvnaḥ saṃsādya droṇakalaśam adhyūhanti viḍ vai grāvāṇo 'nnaṃ somo rāṣṭraṃ droṇakalaśo yad grāvasu droṇakalaśam adhyūhanti viśy eva tad rāṣṭram adhyūhanti
yaṃ dviṣyād vimukhān grāvṇaḥ kṛtvedam aham amum āmuṣyāyaṇam amuṣyāḥ putram amuṣyā viśo 'muṣmād annādyān nirūhāmīti nirūhed viśa evainam annādyān nirūhati
yo 'sya priyaḥ syāt saṃmukhān grāvṇaḥ kṛtvedam aham āmuṣyāyaṇam amuṣyāḥ putram amuṣyāṃ viśy amuṣminn annādye 'dhyūhāmīty adhyūhed viśy evainam annādye 'dhyūhati
atho tad ubhayam anādṛtyedam ahaṃ māṃ tejasi brahmavarcase 'dhyūhāmīty adhyūhet tejasy eva brahmavarcasa ātmānam adhyūhati
yaḥ kāmayeta viśā rāṣṭraṃ hanyām iti vyūhya grāvṇo 'dho droṇakalaśaṃ sādayitvopāṃśusavanam upariṣṭād abhinidadhyād idam aham amuyā viśā 'do rāṣṭraṃ hanmīti viśaiva tad rāṣṭraṃ hanti
yo vai daivāni pavitrāṇi veda pūto yajñiyo bhavati chandāṃsi vai daivāni pavitrāṇi tair droṇakalaśaṃ pāvayanti
vasavas tvā gāyatreṇa chandasā punantu rudrās tvā traiṣṭubhena chandasā punantv ādityās tvā jāgatena chandasā punantv etāni vai daivāni pavitrāṇi pūto yajñiyo bhavati ya evaṃ veda
svarbhānur vā āsura ādityaṃ tamasāvidhyat taṃ devā na vyajānaṃs te 'trim upādhāvaṃs tasyātrir bhāsena tamo 'pāhan yat prathamam apāhan sā kṛṣṇāvir abhavad yad dvitīyaṃ sā rajatā yat tṛtīyaṃ sā lohinī yayā varṇam abhyatṛṇat sā śuklāsīt
tasmācchuklaṃ pavitraṃ śukraḥ somaḥ sa śukratvāya
yaṃ dviṣyāt tasyaiteṣāṃ varṇānām api pavitre kuryāt pāpmanaivainaṃ tamasā vidhyati kṛṣṇam iva hi tamo yo 'sya priyaḥ syād āsaktiśuklaṃ kuryāj jyotir vai hiraṇyaṃ jyotir evāsmin dadhāti
tasmād ātreyaṃ candreṇecchanty atrir hi tasya jyotiḥ
abhyatṛṇat pavitraṃ vigṛhṇanti hastakāryam eva tad yajñasya kriyata etad vā udgātṝṇāṃ hastakāryaṃ yat pavitrasya vigrahaṇam
na hastaveṣyān nirṛcchati ya evaṃ veda
yo 'pi na vigṛhṇāti prāṇād enam antaryanti
taṃ brūyād vepamānaḥ prameṣyasa iti vepamāna eva pramīyate
pra śukraitu devī manīṣāsmad rathaḥ sutaṣṭo na vājīty udgātā dhārām anumantrayate
āyuṣe me pavasva varcase me pavasva viduḥ pṛthivyā divo janitrācchṛṇvantv āpo 'dhaḥ kṣarantīḥ somehodgāyety āha mahyaṃ tejase brahmavarcasāyeti
eṣa vai somasyodgītho yat pavate somodgītham eva sāma gāyati
achinnaṃ pāvayanti yajñaṃ caiva prāṇāṃś ca saṃtanvanti saṃtataṃ pāvayanti yajñasya saṃtatyai
bṛhaspatiḥ vai devānām udagāyat
tam rakṣāṃsi ajighāṃsan
saḥ ye eṣām lokānām adhipatayaḥ tān bhāgadheyena upādhāvat
sūryaḥ mām divyābhyaḥ nāṣṭrābhyaḥ pātu vāyuḥ antarikṣābhyaḥ agniḥ pārthivābhyaḥ _ iti juhoti
ete vai eṣām lokānām adhipatayaḥ
tān bhāgadheyena upāsarat
karoti vācā vīryam na sadasyām ārtim ārchati yaḥ evam veda
vāc vai devebhyaḥ apākrāmat
tām devāḥ anvamantrayanta
sā abravīt a bhāgā asmi bhāgadheyam mama astu iti
kaḥ te bhāgadheyam kuryāt iti
udgātāraḥ iti abravīt
udgātāraḥ vai vāce bhāgadheyam kurvanti
tasyai juhuyāt bekurā nāmā asi juṣṭā devebhyaḥ namaḥ vāce namaḥ vācaspataye devi vāc yat te vācaḥ madhumat tasmin mām dhāḥ sarasvatyai _ iti
vāc vai sarasvatī
tām eva tat bhāgadheyena ārabhate
yam dviṣyāt tasya etām āhutim juhuyāt
vācam manasā dhyāyet
vācam eva asya vṛṅkte
bahiṣpavamānam sarpanti
svargam eva tat lokam sarpanti
prakkāṇāḥ iva sarpanti
pratikūlam iva hi itas svargaḥ lokaḥ
tsarantaḥ iva sarpanti
mṛga dharmaḥ vai yajñaḥ yajñasya śāntaye a pratrāsāya
vācam yacchanti
yajñam eva tat yacchanti
yat vyavavadeyuḥ yajñam nirbrūyuḥ
tasmāt na vyavavadyam
pañca ṛtvijaḥ saṃrabdhāḥ sarpanti
pāṅktaḥ yajñaḥ
yāvān yajñaḥ tam eva saṃtanvanti
_ prastotā avacchidyate yajñasya śiraḥ chidyate
brahmane varam dattvā saḥ eva punar vartavyaḥ
chinnam eva tat pratidadhāti
_ udgātā avacchidyate yajñena yajamānaḥ vyṛdhyate
a dakṣiṇaḥ saḥ yajña kratuḥ saṃsthāpyaḥ
atha anyaḥ āhṛtyaḥ
tasmin deyam _ dāsyan syāt
_ pratihartā avacchidyate paśubhiḥ yajamānaḥ vyṛdhyate
paśavaḥ vai pratihartā
sarvavedasam deyam
_ sarvavedasam na dadāti sarva jyānim jīyate
adhvaryuḥ prastaram harati
yajamānaḥ vai prastaraḥ
yajamānam eva tat svargam lokam harati
yajñaḥ vai devebhyaḥ aśvaḥ bhūtvā apākrāmat
tam devāḥ prastareṇa aramayan
tasmāt aśvaḥ prastareṇa saṃmṛjyamānaḥ upāvaramate
_ adhvaryuḥ prastaram harati yajñasya śāntaye a pratrāsāya
prajāpatiḥ paśūn asṛjata
te asmāt sṛṣṭāḥ aśanāyantaḥ apākrāman
tebhyaḥ prastaram annam prāyacchat
enam upāvartanta
tasmāt adhvaryuṇā prastaraḥ īṣat iva vidhūyaḥ
hi tṛṇam paśavaḥ upāvartante
_ enam paśavaḥ āvartante yaḥ evam veda
prastaram āsadya udgāyet haviṣaḥ a skandāya
yajamānam tu svargāt avagṛhṇāti
aṣṭhīvatā upaspṛśatā udgeyam
tena asya haviḥ a skannam bhavati
na yajamānam svargāt lokāt avagṛhṇāti
cātvālam avekṣya bahiṣpavamānam stuvanti
atra vai asau ādityaḥ āsīt
tam devāḥ bahiṣpavamānena svargam lokam aharan
yat cātvālam avekṣya bahiṣpavamānam stuvanti yajamānam eva tat svargam lokam haranti
saḥ tu vai yajñena yajeta iti āhuḥ yasya virājam yajña mukhe dadhyuḥ iti
navabhiḥ stuvanti
hiṅkāraḥ daśamaḥ
daśa akṣarā virāj
virājam eva asya yajña mukhe dadhāti
navabhiḥ stuvanti
nava prāṇāḥ
prāṇaiḥ eva enam samardhayanti
hiṅkāraḥ daśamaḥ
tasmāt nābhiḥ an avatṛṇṇā daśamā prāṇānām
navabhiḥ stuvanti
nava adhvaryuḥ prātaḥsavane grahān gṛhṇāti
tān eva tat pāvayanti
teṣām prāṇān utsṛjanti
prajāpatiḥ vai hiṅkāraḥ
striyaḥ bahiṣpavamānāḥ
yat hiṃkṛtya prastauti mithunam eva asya yajña mukhe dadhāti prajananāya
eṣa vai stomasya yogaḥ yat hiṅkāraḥ
yat hiṃkṛtya prastauti yuktena eva stomena prastauti
eṣa vai sāmnām rasaḥ yat hiṅkāraḥ
yat hiṃkṛtya prastauti rasena eva etāḥ abhyudya prastauti
āraṇyebhyaḥ vai etat paśubhyaḥ stuvanti yat bahiṣpavamānam
eka rūpābhiḥ stuvanti
tasmāt eka rūpāḥ āraṇyāḥ paśavaḥ
parāñgbhiḥ stuvanti
tasmāt parāñcaḥ prajāyante parāñcaḥ vitiṣṭhante
a pariśrite stuvanti
tasmāt a parigṛhītāḥ āraṇyāḥ paśavaḥ
bahis stuvanti antar anuśaṃsanti
tasmāt grāmam āhṛtaiḥ bhuñjate
grāmyebhyaḥ vai etat paśubhyaḥ stuvanti yat ājyaiḥ nānā rūpaiḥ stuvanti
tasmāt nānā rūpāḥ grāmyāḥ paśavaḥ
punar abhyāvartam stuvanti
tasmāt pra itvaryaḥ pretya punar āyanti
pariśrite stuvanti
tasmāt parigṛhītāḥ grāmyāḥ paśavaḥ
amuṣmai vā etat lokāya stuvanti yat bahiṣpavamānam
sakṛt hiṃkṛtābhiḥ parāñgbhiḥ stuvanti
sakṛt hi itas asau parāñc lokaḥ
asmai vai etat lokāya stuvanti yat ājyaiḥ punar abhyāvartam stuvanti
tasmāt ayam lokaḥ punar punar prajāyate
parāñcaḥ vai eteṣām prāṇāḥ bhavanti iti āhuḥ ye parāñgbhiḥ bahiṣpavamānābhiḥ stuvate iti
āvatīm uttamām gāyet prāṇānām dhṛtaye
cyavante vai ete asmāt lokāt iti āhuḥ ye parāñgbhiḥ bahiṣpavamānābhiḥ stuvate iti
rathantara varṇām uttamām gāyet
iyam vai rathaṃtaram
asyām eva pratitiṣṭhati
_ asmai gāyata nāraḥ iti grāma kāmāya pratipadam kuryāt
naraḥ vai devānām grāmaḥ
grāmam eva asmai upākaḥ
_ vai annam
annam eva asmai upākaḥ
upa u su jātam apturam iti prajā kāmāya pratipadam kuryāt
_ vai prajā
tām jātam iti eva ajījanat
saḥ naḥ pavasva śam gave iti pratipadam kuryāt yām samām mahādevaḥ paśūn hanyāt
saḥ naḥ pavasva śam gave iti catuṣpadāya bheṣajam karoti
śam janāya iti dvipade śam arvante iti eka śaphāya
viṣeṇa vai tām samām oṣadhayaḥ aktāḥ bhavanti yām samām mahādevaḥ paśūn hanti
yat śam rājñ oṣadhībhyaḥ iti āha
oṣadhīḥ eva asmai svadayati
ubhayāḥ asmai svaditāḥ pacyante a kṛṣṭapacyāḥ ca kṛṣṭapacyāḥ ca
pavasva vācaḥ agriyaḥ iti pratipadam kuryāt yam kāmayeta samānānām śreṣṭhaḥ syāt iti
pavasva vācaḥ agriyaḥ iti agram eva enam pariṇayati
śrīḥ vai vācaḥ agram
śriyam eva asmin dadhāti
ete asṛgram indavaḥ iti bahubhyaḥ pratipadam kuryāt
ete iti sarvān eva enān ṛddhaye bhūtyai abhivadati
ete iti vai prajāpatiḥ devān asṛjata asṛgram iti manuṣyān indavaḥ iti pitṝn tiras pavitre iti grahān āśavaḥ iti stotram viśvāni iti śastram _ saubhaga iti anyāḥ prajāḥ
yat ete iti tasmāt yāvantaḥ eva agre devāḥ tāvantaḥ idānīm
sarvām u vṛddhim ārdhnuvan
sthitā iva hi eṣā vyāhṛtiḥ
yat asṛgram iti tasmāt manuṣyāḥ śvas śvas sṛjyante
yat indavaḥ iti indavaḥ iva hi pitaraḥ
manaḥ iva
yām tāḥ prajāḥ sṛṣṭāḥ ṛddhim ārdhnuvan tām ṛdhnuvanti yeṣām evam vidvān etām pratipadam karoti
chandāṃsi vai somam āharan
tam gandharvaḥ viśvāvasuḥ paryamuṣṇāt
tena apaḥ prāviśat
tam devatāḥ anvaicchan
tam viṣṇuḥ apsu paryapaśyat
saḥ vyakāṅkṣat ayam nu na iti
tam padā prāsphurat
tasmāt pṛthak indavaḥ asṛjyanta
saḥ devatābhyaḥ abhitas tiṣṭhatībhyaḥ ete asṛgram indavaḥ iti prābravīt
bahiṣpavamānena vai yajñaḥ sṛjyate
yat ete asṛgram indavaḥ iti prastauti yajñam eva tat sṛṣṭam devatābhyaḥ prāha
vyṛddham vai etat a paśavyam yat prātaḥsavanam an iḍam hi
yat iḍām naḥ saṃyatam iti āha prātaḥsavanam eva tat iḍāvat paśumat karoti
davidyutatyā rucā iti vrātāya pratipadam kuryāt
davidyutatyā rucā iti vai gāyatryāḥ rūpam pariṣṭobhatyā iti triṣṭubhaḥ kṛpā iti anuṣṭubhaḥ somāḥ śukrāḥ gavāśiraḥ iti jagatyāḥ
sarveṣām vai eṣā chandasām rūpam
svena eva enān tat rūpeṇa samardhayati
vṛddhāḥ vai ete indriyeṇa vīryeṇa yat vrātaḥ
indriyam vīryam chandāṃsi
indriyeṇa eva enān vīryeṇa samardhayati
agne āyūṃṣi pavase iti pratipadam kuryāt yeṣām dīkṣitānām pramīyate
a pūtāḥ iva vai ete yeṣām dīkṣitānām pramīyate
_ eṣā āgnipāvamānī pratipad bhavati agniḥ eva enān niṣṭapati pavamānaḥ punāti
yat āyūṃṣi iti āha ye eva jīvanti teṣu āyuḥ dadhāti
_ naḥ mitrāvaruṇā iti jyok āmayāvine pratipadam kuryāt
apakrāntau vai etasya prāṇa apānau yasya jyok āmayati
prāṇa apānau mitrāvaruṇau
prāṇa apānau eva asmin dadhāti
apaghnan pavate mṛdhaḥ _ somaḥ arāvṇaḥ iti anṛtam abhiśasyamānāya pratipadam kuryāt
arāvāṇaḥ vai ete ye anṛtam abhiśaṃsanti
tān eva asmāt apahanti
gacchan indrasya niṣkṛtam iti pūtam eva enam yajñiyam indrasya niṣkṛtam gamayati
vṛṣā pavasva dhārayā iti rājanyāya pratipadam kuryāt
vṛṣā vai rājanyaḥ
vṛṣāṇam eva enam karoti
marutvate ca matsaraḥ iti
marutaḥ vai devānām viśaḥ
viśam eva asmai _ niyunakti
an apakrāmukā asmāt viś bhavati
viśvāni dadhānaḥ ojasā iti ojasā eva asmai vīryeṇa viśam purastāt parigṛhṇāti
an apakrāmukā asmāt viś bhavati
pavasva indo vṛṣā āsutaḥ iti pratipadam kuryāt yaḥ kāmayeta jane me ṛdhyeta iti
kṛdhi naḥ yaśasaḥ jane iti janatāyām eva asmai ṛdhyate
yuvam hi sthaḥ svar patī iti dvābhyām pratipadam kuryāt
samāvat bhājau eva enau yajñasya karoti
ubhau yajña yaśasena arpayati
pra asya dhārāḥ akṣaran iti vṛṣṭi kāmāya pratipadam kuryāt
pra asya dhārāḥ akṣaran iti divaḥ vṛṣṭim cyāvayati vṛṣṇaḥ sutasya ojasaḥ iti antarikṣāt
devāṁ _ prabhūṣataḥ iti asmin loke pratiṣṭhāpayati
ojasā vai etat vīryeṇa pradīyate yat a prattam bhavati
yat vṛṣṇaḥ sutasya ojasaḥ iti āha ojasā eva asmai vīryeṇa divaḥ vṛṣṭim prayacchati
tayā pavasva dhārayā yayā gāvaḥ iha āgaman janyāsaḥ upa naḥ gṛham iti pratipadam kuryāt yaḥ kāmayeta _ mām janyāḥ gāvaḥ nameyuḥ vindeta mama janyāḥ gāḥ rāṣṭram iti
yat eṣā pratipad bhavati _ enam janyāḥ gāvaḥ namanti vindate asya janyāḥ gāḥ rāṣṭram
ime vai lokā gāyatraṃ tryāvṛd geyaṃ trayo hīme lokā yat tryāvṛd gāyaty ebhir evainaṃ lokaiḥ saṃmimīte
dvir avanardeddhiṃkuryāt tṛtīyam
yat trir avanardaty ati tad gāyatraṃ recayati
yo vai gāyatreṇāpratihṛtenodgāyaty apratiṣṭhāno bhavati hiṅkāro vai gāyatrasya pratihāraḥ
sa manasā dhyeyaḥ pratihṛtena gāyatreṇodgāyati pratitiṣṭhati
yo vā ebhyo lokebhyo gāyatraṃ gāyati naibhyo lokebhya āvṛścyata ima enaṃ lokā ūrjābhisaṃvasate
mandram ivāgra ādadītātha tārataram atha tāratamaṃ tad ebhyo lokebhyo 'gāsīt
aniruktaṃ geyam etad vai gāyatrasya krūraṃ yan niruktaṃ yad aniruktaṃ gāyati krūram evāsya parivṛṇakti
prāṇo gāyatraṃ na vyavānyāt prāṇasyāvicchedāya yadi vyavāniti pramāyuko bhavati yadi na vyavāniti sarvam āyur eti
yadi vyavānyān madhya ṛco vyavānyāt prāṇo vai gāyatraṃ prāṇaḥ svaraḥ prāṇam eva tan madhyata ātman dadhāti sa sarvam āyur eti
iḍāṃ paśukāmāya nidhanaṃ kuryāt svaḥ svargakāmāya yaśo brahmavarcasakāmāyāyur āmayāvine haṃsīty abhicarate
ete vai gāyatrasya dohāḥ
brahmavarcasī paśumān bhavati ya evaṃ veda
prajāpatir devebhya ātmānaṃ yajñaṃ kṛtvā prāyacchat te 'nyonyasmā agrāya nātiṣṭhanta tān abravīd ājim asminn iteti ta ājim āyan yad ājim āyaṃs tad ājyānām ājyatvam
sa indro 'ved agnir vā idam agra ujjeṣyatīti so 'bravīd yataro nāv idam agra ujjayāt tan nau saheti so 'gnir agra udajayad atha mitrāvaruṇāv athendro 'thaiṣaikā hotrānujjitāsīt sa indro 'gnim abravīd yat sahāvocāvahīyaṃ nau tad iti saiṣaindrāgny adhyardham agne stotram adhyardham indrasya
catvāri santi ṣaḍdevatyāni
ṣaḍdhā vihito yajño yāvān yajñas tam evārabhate
sarvāṇi svārāṇy ājyāni taj jāmi nānādevatyaiḥ stuvanty ajāmitāyai
grāmyebhyo vā etat paśubhyaḥ stuvanti yad ājyaiḥ punarabhyāvartaṃ stuvanti tasmāt parāñcaḥ prājyante pratyañcaḥ prajāyante tasmād u pretya punar āyanti
etāvatā vāva mādhyandinaṃ savanaṃ pupuve
tribhiś ca chandobhiḥ pañcabhiś ca sāmabhiḥ
yan mādhyandinena pavamānena stuvanti mādhyandinam eva tat savanaṃ pāvayanti
etāvanti vāva sarvāṇi sāmāni yāvanti mādhyandine pavamāne
gāyatraṃ nidhanavad anidhanam aiḍam
yan mādhyandinena pavamānena stuvanti sarvair eva tat sāmabhiḥ stuvanti
ātmā vai yajñasya pavamāno mukhaṃ gāyatrī prāṇo gāyatraṃ yad gāyatryāṃ gāyatreṇa stuvanti mukhata eva tat prāṇān dadhati
prāṇāpānā vā etāni chandāṃsi prāṇo gāyatrī vyāno bṛhaty apānas triṣṭub yad etaiś chandobhiḥ stuvanti prāṇāpānānām avicchedāya
ime vai lokā etāni chandāṃsy ayam eva gāyatry ayaṃ madhyamo bṛhaty asāv uttamas triṣṭub yad etaiś chandobhiḥ saṃhitaiḥ stuvanty eṣāṃ lokānām avicchedāya
yad anyac chando 'ntarā vyaveyād imāṃl lokān vicchindyāt
gāyatreṇa stutvā nidhanavatā stuvantīyaṃ vai gāyatry asyām eva tad āyatanaṃ kriyate
yad anidhanenāgre stuyur anāyatano yajamānaḥ syāt
nidhanavatā stuvanti vīryaṃ vai gāyatrī vīryaṃ nidhanaṃ vīryeṇaiva tad vīryaṃ samardhayati
aiḍena bṛhatīm ārabhante
paśavo vā iḍā paśavo bṛhatī paśuṣv eva tat paśūn dadhāti
bṛhatyāṃ bhūyiṣṭhāni sāmāni bhavanti
tatrāpi triṇidhanam
abaliṣṭha iva vā ayaṃ madhyamo lokas tasyaiva tad āyatanaṃ kriyate
triṇidhanaṃ bhavati trīṇi savanānāṃ chidrāṇi tāni tenāpidhīyante
triṇidhanaṃ bhavati traya ime lokā eṣv eva lokeṣu pratitiṣṭhati
triṇidhanaṃ bhavaty etena vai mādhyandinaṃ savanaṃ pratiṣṭhitaṃ yat triṇidhanaṃ yat triṇidhanaṃ na syād apratiṣṭhitaṃ mādhyandinaṃ savanaṃ syāt
dvyakṣarāṇi nidhanāni bhavanti dvipād yajamāno yajamānam eva yajñe paśuṣu pratiṣṭhāpayati
anidhanam antato bhavati svargasya lokasyānatipādāya
yan nidhanavat syād yajamānaṃ svargāl lokān nirhanyāt
svāraṃ bhavati
svareṇa vai devebhyo 'ntato 'nnādyaṃ pradīyate svareṇaiva tad devebhyo 'ntato 'nnādyaṃ prayacchati
gāyatraṃ purastād bhavati svāram antataḥ
prāṇo vai gāyatraṃ prāṇaḥ svaraḥ prāṇān eva tad ubhayato dadhāti tasmād ubhayataḥprāṇāḥ paśavaḥ
yad gāyatraṃ purastād bhavati svāram antataḥ prāṇair eva praity apāne pratitiṣṭhati
etad vai yajñasya svargyaṃ yan mādhyandinaṃ savanaṃ mādhyandinasya pavamānaḥ pavamānasya bṛhatī yad bṛhatyāḥ stotre dakṣiṇā dīyante svargasyaiva tal lokasyāyatane dīyante
devā vai chandāṃsyabruvan yuṣmābhiḥ svargyaṃ lokam ayāmeti te gāyatrīṃ prāyuñjata tayā na vyāpnuvaṃs triṣṭubhaṃ prāyuñjata tayā na vyāpnuvañ jagatīṃ prāyuñjata tayā na vyāpnuvann anuṣṭubhaṃ prāyuñjata tayālpakādiva vyāpnuvaṃs ta āsāṃ diśāṃ rasān pravṛhya catvāry akṣarāṇy upādadhuḥ sā bṛhaty abhavat tayemāṃl lokān vyāpnuvan
bṛhatī maryā yayemāṃl lokān vyāpāmeti tad bṛhatyā bṛhattvam
paśūn vā asyāntān upādadhuḥ paśavo vai bṛhatī yad bṛhatyāḥ stotre dakṣiṇā dīyante sva eva tad āyatane dīyante
yannvity āhur anyāni chandāṃsi varṣīyāṃsi kasmād bṛhaty ucyata eṣā hīmāṃl lokān vyāpnon nānyacchandaḥ kiṃcana yāni sapta caturuttarāṇi chandāṃsi tāni bṛhatīm abhisaṃpadyante tasmād bṛhaty ucyate
yannvity āhur gāyatraṃ prātaḥsavanaṃ traiṣṭubhaṃ mādhyandinaṃ savanaṃ jāgataṃ tṛtīyasavanaṃ kasmād bṛhatyā madhyandine stuvantīti
bahiṣpavamānena vai devā ādityaṃ svargaṃ lokam aharan sa nādhriyata taṃ bṛhatyā madhyandine 'stabhnuvaṃs tasmād bṛhatyā madhyandinaṃ stuvanty ādityaṃ hy eṣā madhyandine dādhāra
yair u kaiśca chandobhir madhyandine stuvanti tāni triṣṭubham abhisaṃpadyante tasmāt triṣṭubho na yanti mādhyandināt savanāt
prajāpatir akāmayata bahu syāṃ prajāyeyeti sa śocann amahīyamāno 'tiṣṭhat sa etad āmahīyavam apaśyat tenemāḥ prajā asṛjata tāḥ sṛṣṭā amahīyanta yad amahīyanta tasmād āmahīyavam
tā asmāt sṛṣṭā apākrāmaṃs tāsāṃ divi sad bhūmy ādada iti prāṇān ādatta tā enaṃ prāṇeṣv ātteṣu punar upāvartanta tābhya ugraṃ śarma mahi śrava iti punaḥ prāṇān prāyacchat tā asmād ud evāyodhaṃs tāsāṃ stauṣa iti manyūn avāśṛṇāt tato vai tasmai tāḥ śraiṣṭhyāyātiṣṭhanta
tiṣṭhante 'smai samānāḥ śraiṣṭhyāya ya evaṃ veda
prajānāṃ ca vā eṣā sṛṣṭiḥ pāpavasīyasaś ca vidhṛtir yad āmahīyavam
vidhṛtiḥ pāpavasīyaso bhavati ya evaṃ veda
devā vai yaśaskāmāḥ sattram āsatāgnir indro vāyur makhas te 'bruvan yan no yaśa ṛchāt tan naḥ sahāsad iti teṣāṃ makhaṃ yaśa ārchat tad ādāyāpākrāmat tad asya prāsahāditsanta taṃ paryayatanta svadhanuḥ pratiṣṭabhyātiṣṭhat tasya dhanurārtnir ūrdhvā patitvā śiro 'chinat sa pravargyo 'bhavad yajño vai makho yat pravargyaṃ pravṛñjanti yajñasyaiva tacchiraḥ pratidadhati
tad devā yaśo vyabhajanta tasyāgnī rauravaṃ prābṛhata
tad vai sa paśuvīryaṃ prābṛhata paśavo vai rauravam
paśumān bhavati ya evaṃ veda
agnir vai rūras tasyaitad rauravam
asurā vai devān paryayatanta tata etāv agnī rūrau viṣvañcau stobhāv apaśyat tābhyām enān pratyauṣat te pratyuṣyamāṇā aravanta yad aravanta tasmād rauravam
athendro yaudhājayaṃ prābṛhata tad vai sa vajraṃ prābṛhata vajro vai yaudhājayam
vajraṃ bhrātṛvyāya praharati ya evaṃ veda
indro vai yudhājit tasyaitad yaudhājayam
yudhā maryā ajaiṣmeti tasmād yaudhājayam
atha vāyur auśanaṃ prābṛhata
tad vai sa prāṇavīryaṃ prābṛhata prāṇā vā auśanam
sarvam āyur eti ya evaṃ veda
vāyur vā uśanās tasyaitad auśanam
uśanā vai kāvyo 'surāṇāṃ purohita āsīt taṃ devāḥ kāmadughābhir upāmantrayanta tasmā etāny auśanāni prāyacchan kāmadughā vā auśanāni
kāmadughā enam upatiṣṭhante ya evaṃ veda
prajāpatir akāmayata bahu syāṃ prajāyeyeti sa tūṣṇīṃ manasādhyāyat tasya yan manasy āsīt tad bṛhat samabhavat
sa ādīdhīta garbho vai me 'yam antarhitas taṃ vācā prajanayā iti
sa vācaṃ vyasṛjata sā vāg rathantaram anvapadyata
rathaṃ maryāḥ kṣepṇātārīd iti tad rathantarasya rathantaratvam
tato bṛhad anuprājāyata bṛhan maryā idaṃ sa jyog antarabhūd iti tad bṛhato bṛhattvam
yathā vai putro jyeṣṭha evaṃ bṛhat prajāpateḥ
jyeṣṭhabrāhmaṇaṃ vā etat
pra jyaiṣṭhyam āpnoti ya evaṃ veda
yan nv ity āhur bṛhat pūrvaṃ prajāpatau samabhavat kasmād rathantaraṃ pūrvaṃ yogam ānaśa iti
bṛhad eva pūrvaṃ samabhavad rathantaraṃ tu pūrvaṃ sṛṣṭyāsṛjata tasmāt pūrvaṃ yogam ānaśe
tayoḥ samānaṃ nidhanam āsīt tasmin nātiṣṭhetāṃ ta ājim aitāṃ tayor has iti bṛhat prāṇam udajayad as iti rathantaram apānam abhisamaveṣṭata
prāṇāpānau vai bṛhadrathantare jyog āmayāvina ubhe kuryād apakrāntau vā etasya prāṇāpānau yasya jyog āmayati prāṇāpānāv evāsmin dadhāti
yan nv ity āhur ubhe bṛhadrathantare bahirṇidhane kasmād bṛhad bahirṇidhanāni bhajate 'ntarṇidhanāni rathantaram iti
prāṇo bṛhat tasmād bahirṇidhanāni bhajate bahir hi prāṇo 'pāno rathantaraṃ tasmād antarṇidhanāni bhajate 'ntar hy apānaḥ
mahāvṛkṣau vai bṛhadrathantare nidhane na samarpye
yad vai mahāvṛkṣau samṛcchete bahu tatra vibhagnaṃ prabhagnaṃ śete
airaṃ vai bṛhad aiḍaṃ rathantaraṃ mano vai bṛhad vāg rathantaraṃ sāma vai bṛhad ṛg rathantaraṃ prāṇo vai bṛhad apāno rathantaram asau vai loko bṛhad ayaṃ rathantaram etāni manasānvīkṣyodgāyet kﾱptābhyām evābhyām udgāyati
paśavo vai bṛhadrathantare aṣṭākṣareṇa prathamāyā ṛcaḥ prastauty aṣṭāśaphāṃs tat paśūn avarunddhe
dvyakṣareṇottarayor ṛcoḥ prastauti dvipād yajamāno yajamānam eva yajñe paśuṣu pratiṣṭhāpayati
pañcākṣareṇa rathantarasya pratiharati pāṅktāṃs tat paśūn avarunddhe
caturakṣareṇa bṛhataḥ pratiharati catuṣpadas tat paśūn avarunddhe
na vai bṛhan na rathantaram ekaṃ chando 'yacchat tataḥ kakubhāv uttare upādadhus tasmād bṛhatī prathamā kakubhāv uttare tasmād bṛhadrathantare ekarcena kurvanti na hi te ekaṃ chando 'yacchat
nava bṛhato rohān rohati nava prāṇāḥ prāṇān evāvarunddhe
trīn prathamāyāṃ rohati bhūtaṃ bhavad bhaviṣyat tān evāvarunddhe trīn madhyamāyāṃ rohaty ātmānaṃ prajāṃ paśūṃs tān evāvarunddhe trīn uttamāyāṃ rohati traya ime lokā eṣv eva lokeṣu pratitiṣṭhati
sarvān kāmān avarunddhe ya evaṃ vidvān bṛhato rohān rohati
vajreṇa vā etat prastotodgātāram abhipravartayati yad rathantaraṃ prastauti samudram antardhāyodgāyed vāg ity ādeyaṃ vāg vai samudraḥ samudram evāntardadhāty ahiṃsāyai
balavad geyaṃ vajram evaṃ pravṛttaṃ pratyudgṛhṇāti
valvalā kurvatā geyam abhilobhayateva vajram evābhilobhayati
kṣipraṃ geyaṃ svargasya lokasya samaṣṭyai
devaratho vai rathantaram akṣareṇākṣareṇa pratiṣṭhāpayatodgeyam areṇāreṇa hi rathaḥ pratitiṣṭhati
yo vai devaratham ananvālabhyātiṣṭhaty avāsmāt padyata iyaṃ vai devaratha imām ālabhyodgāyen nāsmād avapadyate
īśvaraṃ vai rathantaram udgātuś cakṣuḥ pramathitoḥ prastūyamāne saṃmīlet svar dṛśaṃ prativīkṣeta nainaṃ cakṣur jahāti
prajananaṃ vai rathantaraṃ yat tasthuṣa ity āhāsthāyukodgātur vāg bhavaty api prajananaṃ hanty asthuṣa iti vaktavyaṃ susthuṣa iti vā sthāyukodgātur vāg bhavati na prajananam api hanti
pṛṣṭhāni vā asṛjyanta tair devāḥ svargaṃ lokam āyaṃs teṣāṃ rathantaraṃ mahimnā nāśaknod utpatat
tasya vaśiṣṭho mahimno vinidhāya tena stutvā svargaṃ lokam ait tān saṃbhṛtyodgāyet
yas te goṣu mahimā yas te apsu rathe vā te stanayitnau ya u te yas te agnau mahimā tena saṃbhava rathantara draviṇavan na edhi
apo vā ṛtvyam ārchat tāsāṃ vāyuḥ pṛṣṭhe vyavartata tato vasu vāmaṃ samabhavat tasmin mitrāvaruṇau paryapaśyatāṃ tāv abrūtāṃ vāmaṃ maryā idaṃ deveṣv ājanīti tasmād vāmadevyam
tat parigṛhṇantāv abrūtām idam avidāvedaṃ nau mābhyarttiḍhvam iti tat prajāpatir abravīn mad vā etaddhy ajani mama vā etad iti tad agnir abravīn māṃ vā etad anvajani mama vā etad iti tad indro 'bravīcchreṣṭhasthā vā etad ahaṃ vaḥ śreṣṭho 'smi mama vā etad iti tad viśve devā abruvann asmaddevatyaṃ vā etad yad adbhyo 'dhi samabhūd asmākaṃ vā etad iti tat prajāpatir abravīt sarveṣāṃ na idam astu sarva idam upajīvāmeti tat pṛṣṭheṣu nyadadhuḥ sarvadevatyaṃ vai vāmadevyam
yat kavatīṣu tena prājāpatyaṃ ko hi prajāpatir yad aniruktāsu tena prājāpatyam anirukto hi prajāpatiḥ
yad gāyatrīṣu tenāgneyaṃ gāyatracchandā hy agniḥ
yat pṛṣṭheṣu nyadadhus tenaindraṃ sarvāṇi hi pṛṣṭhānīndrasya niṣkevalyāni
yan maitrāvaruṇo 'nuśaṃsati tena maitrāvaruṇam
yad bahudevatyam uttamaṃ padaṃ tena vaiśvadevaṃ sarveṣv eva rūpeṣu pratitiṣṭhati
prajāpatir vā etāṃ gāyatrīṃ yonim apaśyat sa ādīdhītāsmād yoneḥ pṛṣṭhāni sṛjā iti
sa rathantaram asṛjata tad rathasya ghoṣo 'nvasṛjyata
sa bṛhad asṛjata tat stanayitnor ghoṣo 'nvasṛjyata sa vairūpam asṛjata tad vātasya ghoṣo 'nvasṛjyata
sa vairājam asṛjata tad agner ghoṣo 'nvasṛjyata
sa śakvarīr asṛjata tad apāṃ ghoṣo 'nvasṛjyata
sa revatīr asṛjata tad gavāṃ ghoṣo 'nvasṛjyata
etair vā etāni saha ghoṣair asṛjyanta
sarve 'smin ghoṣāḥ sarvāḥ puṇyā vāco vadanti ya evaṃ veda
pitā vai vāmadevyaṃ putrāḥ pṛṣṭhāni
etasmād vā etāni yoner asṛjyanta
tasmāt pṛṣṭhānāṃ stotraṃ vāmadevyenānuṣṭuvanti śāntyai
yaddhi putro 'śāntaṃ carati pitā tacchamayati
ayaṃ vai loko madhyamo vāmadevyam etasmād vā imau lokau viṣvañcāv asṛjyetāṃ bṛhac ca rathantaraṃ ca
yad rathantareṇa stuvanti ye rathantarāḥ paśavo 'ntarīkṣaṃ ta upaśrayanti yad bṛhatā stuvanti ye bārhatāḥ paśavo 'ntarīkṣaṃ ta upaśrayanti te vāmadevyasya stotreṇāvaruddhāḥ
dhruva āsīno vāmadevyenodgāyet paśūnām upavṛttyai
upainaṃ paśava āvartante ya evaṃ veda
antarikṣaṃ vai vāmadevyam adhūnvatevodgeyam adhūtam ivāntarikṣaṃ paśavo vai vāmadevyam ahiṃsatevodgeyaṃ paśūnām ahiṃsāyai
katham iva vāmadevyaṃ geyam ity āhuḥ
yathāṅkulī putrān saṃdaśyāsaṃbhindantī harati yathā vāto 'psu śanair vāti
svadhūr vāmadevyaṃ geyam
yo vai svadhūr vāmadevyaṃ gāyati svadhūr bhavati
yāty asyānyo niyānena nānyasya niyānena yāti
na bṛhato na rathantarasyānurūpaṃ geyaṃ svenaivāyatanena geyam āyatanavān bhavati
devā vai paśūn vyabhajanta te rudram antarāyaṃs tān vāmadevyasya stotra upekṣate
aniruktaṃ geyam
yan nirāha rudrāya paśūn apidadhāti rudras tāṃ samāṃ paśūn ghātuko bhavati
revatīṣu vāmadevyena paśukāmaḥ stuvīta
āpo vai revatyaḥ paśavo vāmadevyam adbhya evāsmai paśūn prajanayati
anavarttiḥ paśuto bhavati prajā svasya mīliteva bhavati
kavatībhyo hy eti prajāpateḥ
imau vai lokau sahāstāṃ tau viyantāv abrūtāṃ vivāhaṃ vivahāvahai saha nāv astv iti
tayor ayam amuṣmai śyaitaṃ prāyacchan naudhasam asāv asmai
tata enayor nidhane viparyakrāmatāṃ devavivāho vai śyaitanaudhase
pravasīyāṃsaṃ vivāham āpnoti ya evaṃ veda
ito vā ime lokā ūrdhvāḥ kalpamānā yanty amuto 'rvāñcaḥ kalpamānā āyanti
yad rathantareṇa stuvantīmaṃ lokaṃ tena yunakty antarikṣaṃ vāmadevyena naudhasenāmuṃ yad bṛhatā stuvanty amuṃ lokaṃ tena yunakty antarikṣaṃ vāmadevyena śyaitenemam
kﾱptān imāṃllokān upāste ya evaṃ veda
bṛhadrathantare vai śyaitanaudhase yad rathantarāya naudhasaṃ prati prayuñjanti bṛhad evāsmai tat prati prayuñjanti bṛhaddhy etat parokṣaṃ yan naudhasaṃ yad bṛhate śyaitaṃ prati prayuñjanti rathantaram evāsmai tat prati prayuñjanti rathantaraṃ hy etat parokṣaṃ yacchyaitam
ubhābhyāṃ bṛhadrathantarābhyāṃ stute ya evaṃ veda
devā vai brahma vyabhajanta tānnodhāḥ kākṣīvata āgacchat te 'bruvann ṛṣir na āgaṃstasmai brahma dadāmeti tasmā etat sāma prāyacchaṃs tasmān naudhasaṃ brahma vai naudhasam
brahmavarcasakāma etena stuvīta brahmavarcasī bhavati
athaitacchyaitam
prajāpatiḥ paśūn asṛjata te 'smāt sṛṣṭā apākrāmaṃs tān etena sāmnābhivyāharat te 'smā atiṣṭhanta te śetyā abhavan yacchetyā abhavaṃs tasmācchyaitaṃ paśavo vai śyaitam
paśukāma etena stuvīta paśumān bhavati
prajāpatiḥ prajā asṛjata tāḥ sṛṣṭā aśocaṃs tāḥ śyaitena huṃmā ity abhyajighrat tato vai tāḥ samaidhanta samedhante tāṃ samāṃ prajā yatraivaṃ vidvāñchyaitenodgāyati
eṣa vai yajamānasya prajāpatir yad udgātā yacchyaitena hiṃkaroti prajāpatir eva bhūtvā prajā abhijighrati
vasunidhanaṃ bhavati paśavo vai vasu paśuṣv eva pratitiṣṭhati
āṣkāraṇidhanaṃ kāṇvaṃ vaṣaṭkāraṇidhanam abhicaraṇīyasya brahmasāma kuryād abhinidhanaṃ mādhyandine pavamāne
deveṣur vā eṣā yad vaṣaṭkāro 'bhīti vā indro vṛtrāya vajraṃ prāharad abhītyevāsmai vajraṃ prahṛtya deveṣvā vaṣaṭkāreṇa vidhyati
traikakubhaṃ paśukāmāya brahmasāma kuryāt tvam aṅga praśaṃsiṣa ity etāsu
indro yatīn sālāvṛkebhyaḥ prāyacchat teṣāṃ traya udaśiṣyanta rāyovājo bṛhadgiriḥ pṛthuraśmis te 'bruvan ko naḥ putrān bhariṣyatīty aham itīndro 'bravīt tāṃs trikakub adhinidhāyācarat sa etat sāmāpaśyad yat trikakub apaśyat tasmāt traikakubham
sa ātmānam eva punar upādhāvat tvam aṅga praśaṃsiṣo devaḥ śaviṣṭha martyaṃ na tvad anyo maghavann asti ca marḍitendra bravīmi te vaca iti sa etena ca pragāthenaitena sāmnā sahasraṃ paśūn asṛjata tān ebhyaḥ prāyacchat te pratyatiṣṭhan
yaḥ paśukāmaḥ syād yaḥ pratiṣṭhākāma etasmin pragātha etena sāmnā stuvīta pra sahasraṃ paśūn āpnoti pratitiṣṭhati
trivīryaṃ vā etat sāma trīndriyam aindrya ṛca aindraṃ sāmaindreti nidhanam indriya eva vīrye pratitiṣṭhati
traiśokaṃ jyogāmayāvine brahmasāma kuryāt
ime vai lokāḥ sahāsaṃs te 'śocaṃs teṣām indra etena sāmnā śucam apāhan yat trayāṇāṃ śocatām apāhaṃs tasmāt traiśokam
yām asmād apāhan sā puṃścalīṃ prāviśad yām antarikṣāt sā klībaṃ yām amuṣmāt sainasvinam
tasmāt teṣāṃ nāśaitavyā ya eṣām āśāmeti tasmā eva śuco 'pabhajate
śucā vā eṣa viddho yasya jyog āmayati yat traiśokaṃ brahmasāma bhavati śucam evāsmād apahanti
diveti nidhanam upayanti vyuṣṭir vai divā vy evāsmai vāsayati
āṣkāraṇidhanaṃ kāṇvaṃ pratiṣṭhākāmāya brahmasāma kuryāt
kaṇvo vā etat sāmarte nidhanam apaśyat sa na pratyatiṣṭhat sa vṛṣadaṃśasyāṣ iti kṣuvata upāśṛṇot sa tad eva nidhanam apaśyat tato vai sa pratyatiṣṭhad yad etat sāma bhavati pratiṣṭhityai
vasiṣṭhasya janitraṃ prajākāmāya brahmasāma kuryāt
vasiṣṭho vā etat putrahataḥ sāmāpaśyat sa prajayā paśubhiḥ prājāyata yad etat sāma bhavati prajātyai
ātharvaṇaṃ lokakāmāya brahmasāma kuryāt
atharvāṇo vā etal lokakāmāḥ sāmāpaśyaṃs tenāmartyaṃ lokam apaśyan yad etat sāma bhavati svargasya lokasya prajātyai
abhīvartaṃ bhrātṛvyavate brahmasāma kuryāt
abhīvartena vai devā asurān abhyavartanta yad abhīvarto brahmasāma bhavati bhrātṛvyasyābhivṛtyai
śrāyantīyaṃ yajñavibhraṣṭāya brahmasāma kuryāt
prajāpatir uṣasam adhyait svāṃ duhitaraṃ tasya retaḥ parāpatat tad asyāṃ nyaṣicyata tad aśrīṇād idaṃ me mā duṣad iti tat sad akarot paśūn eva
yacchrāyantīyaṃ brahmasāma bhavati śrīṇāti caivainaṃ sac ca karoti
devāś ca vā asurāś caiṣu lokeṣv aspardhanta te devāḥ prajāpatim upādhāvaṃs tebhya etat sāma prāyacchad etenainān kālayiṣyadhvam iti tenainān ebhyo lokebhyo 'kālayanta yad akālayanta tasmāt kāleyam
ebhyo vai lokebhyo bhrātṛvyaṃ kālayate ya evaṃ veda
stomo vai deveṣu taro nāmāsīd yajño 'sureṣu vidadvasus te devās tarobhir vo vidadvasum iti stomena yajñam asurāṇām avṛñjata
stomena yajñaṃ bhrātṛvyasya vṛṅkte ya evaṃ veda
sādhyā vai nāma devā āsaṃs te 'vacchidya tṛtīyasavanaṃ mādhyandinena savanena saha svargaṃ lokam āyaṃs tad devāḥ kāleyena samatanvan yat kāleyaṃ bhavati tṛtīyasavanasya saṃtatyai
vidadvasu vai tṛtīyasavanaṃ yat tarobhir vo vidadvasum iti prastauti tṛtīyasavanam eva tad abhyativadati
sarvāṇi vai rūpāṇi kāleyaṃ yat padaprastāvaṃ tena rāthantaraṃ yad bṛhato rohān rohati tena bārhataṃ yat stobhavān pratihāras tena bārhataṃ yad dravadiḍaṃ tena rāthantaraṃ sarveṣv eva rūpeṣu pratitiṣṭhati
sādhyā vai nāma devā āsaṃs te sarveṇa yajñena saha svargaṃ lokam āyaṃs te devāśchandāṃsyabruvan somam āharateti te jagatīṃ prāhiṇvan sā trīṇy akṣarāṇi hitvaikākṣarā bhūtvāgacchat triṣṭubhaṃ prāhiṇvan saikam akṣaraṃ hitvā tryakṣarā bhūtvāgacchad gāyatrīṃ prāhiṇvaṃś caturakṣarāṇi vai tarhi chandāṃsy āsan sā tāni cākṣarāṇi haranty āgacchad aṣṭākṣarā bhūtvā trīṇi ca savanāni hastābhyāṃ dve savane dantair daṃṣṭvā tṛtīyasavanaṃ tasmād dve aṃśumatī savane dhītaṃ tṛtīyasavanaṃ dantair hi tad daṃṣṭvā dhayanty aharat tasya ye hriyamāṇasyāṃśavaḥ parāpataṃs te pūtīkā abhavan yāni puṣpāṇy avāśīyanta tāny arjunāni yat prāprothat te praprothās tasmāt tṛtīyasavana āśiram avanayanti yam eva taṃ gāvaḥ somam adanti tasya taṃ rasam avanayanti sasomatvāya
te triṣṭubjagatyau gāyatrīm abrūtām upa tvāyāveti sābravīt kiṃ me tataḥ syād iti yat kāmayasa ity abrūtāṃ sābravīn mama sarvaṃ prātaḥsavanam aham uttare savane praṇayānīti tasmād gāyatraṃ prātaḥsavanaṃ gāyatry uttare savane praṇayati
tāṃ triṣṭup tribhir akṣarair upait saikādaśākṣarā bhūtvā prājāyata tāṃ jagaty ekenākṣareṇopait sā dvādaśākṣarā bhūtvā prājāyata
tasmād āhur gāyatrī vāva sarvāṇi chandāṃsi gāyatrī hy etān poṣān puṣyanty aid iti
indras tṛtīyasavanād bībhatsamāna udakrāmat tad devāḥ svādiṣṭhayeti asvadayan madiṣṭhayeti madvad akurvan pavasva soma dhārayety apāvayann indrāya pātave suta iti tato vai tad indra upāvartata yat svādiṣṭhayā madiṣṭhayeti prastauti tṛtīyasavanasya sendratvāya
svādiṣṭhā vai deveṣu paśava āsan madiṣṭhā asureṣu te devāḥ svādiṣṭhayā madiṣṭhayeti paśūn asurāṇām avṛñjata
paśūn bhrātṛvyasya vṛṅkte ya evaṃ veda
tāsu saṃhitam
sādhyā vai nāma devā āsaṃs te 'vacchidya tṛtīyasavanaṃ mādhyandinena savanena saha svargaṃ lokam āyaṃs tad devāḥ saṃhitena samadadhur yat samadadhus tasmāt saṃhitam
kāleyaṃ purastād bhavati saṃhitam upariṣṭād etābhyāṃ hi tṛtīyasavanaṃ saṃtāyate
sarvāṇi vai rūpāṇi saṃhitaṃ yat padaprastāvaṃ tena rāthantaraṃ yad bṛhato rohān rohati tena bārhataṃ yat padanidhanaṃ tena rāthantaraṃ sarveṣv eva rūpeṣu pratitiṣṭhati
uṣṇikkakubhāv ete bhavataḥ
uṣṇikkakubbhyāṃ vā indro vṛtrāya vajraṃ prāharat kakubhi parākramatoṣṇihā prāharat tasmāt kakubho madhyamaṃ padaṃ bhūyiṣṭhākṣaraṃ parākramaṇaṃ hi tad abhisamauhat tasmād uṣṇiha uttamaṃ padaṃ bhūyiṣṭhākṣaraṃ puro gurur iva hi vajraḥ
vajraṃ bhrātṛvyāya praharati ya evaṃ veda
nāsike vā ete yajñasya yad uṣṇikkakubhau tasmāt samānaṃ chandaḥ satī nānā yajñaṃ vahatas tasmāt samānāyā nāsikāyāḥ satyā nānā prāṇāv uccarataḥ
prāṇā vā uṣṇikkakubhau tasmāt tābhyāṃ na vaṣaṭkurvanti yad vaṣaṭkuryuḥ prāṇān agnau pradadhyuḥ
tāsu saphaṃ vipham iva vai tṛtīyasavanaṃ tṛtīyasavanasya saphatvāyāthaitat pauṣkalam etena vai prajāpatiḥ puṣkalān paśūn asṛjata teṣu rūpam adadhād yad etat sāma bhavati paśuṣv eva rūpaṃ dadhāti
purojitī vo andhasa iti padyā cākṣaryā ca virājau bhavataḥ padyayā vai devāḥ svargaṃ lokam āyann akṣaryayā ṛṣayo nu prājānan yad ete padyā cākṣaryā ca virājau bhavataḥ svargasya lokasya prajñātyai
tāsu śyāvāśvam
śyāvāśvam ārvanānasaṃ sattram āsīnaṃ dhanvodavahan sa etat sāmāpaśyat tena vṛṣṭim asṛjata tato vai sa pratyatiṣṭhat tato gātum avindata gātuvid vā etat sāma
vindate gātuṃ pratitiṣṭhaty etena tuṣṭuvānaḥ
indras tṛtīyasavanād bībhatsamāna udakrāmat taṃ devāḥ śyāvāśvenaihāyi ehiyety anvāhvayan sa upāvartata yad etat sāma bhavati tṛtīyasavanasya sendratvāya
athaitad āndhīgavam andhīgur vā etat paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai madhye nidhanam aiḍaṃ bhavaty etena vai tṛtīyasavanaṃ pratiṣṭhitaṃ yan madhye nidhanam aiḍaṃ na syād apratiṣṭhitaṃ tṛtīyasavanaṃ syāt
daśākṣaraṃ madhyato nidhanam upayanti daśākṣarā virāḍ virājy eva pratitiṣṭhati
abhi priyāṇi pavata iti kāvaṃ prājāpatyaṃ sāma
prajā vai priyāṇi paśavaḥ priyāṇi prajāyām eva paśuṣu pratitiṣṭhati
raśmī vā etau yajñasya yad auśanakāve devakośo vā eṣa yajñam abhisamubjito yad ete antato bhavato yajñasyāriṣṭyai
devāḥ vai brahma vyabhajanta
tasya yaḥ rasaḥ atyaricyata tat yajñāyajñīyam abhavat
brahmanaḥ vai eṣa rasaḥ yat yajñāyajñīyam
yat yajñāyajñīyena stuvanti brahmanaḥ eva rase yajñam pratiṣṭhāpayati
yoniḥ vai yajñāyajñīyam
etasmāt vai yoneḥ prajāpatiḥ yajñam asṛjata
tasmāt yajñāyajñīyam
tasmāt vai etena purā brāhmaṇāḥ bahiṣpavamānam astoṣata yoneḥ yajñam pratanavāmahai iti
yajñam tatas stuvanti yonau yajñam pratiṣṭhāpayanti
asureṣu vai sarvaḥ yajñaḥ āsīt
te devāḥ yajñāyajñīyam apaśyan
teṣām yajñā yajñā vaḥ agnaye iti agnihotram avṛñjata girā girā ca dakṣase iti darśa pūrṇamāsau _ _ vayam amṛtam jātavedasam iti cāturmāsyāṇi priyam mitram na śaṃsiṣam iti saumyam adhvaram
yajñā vaḥ agnaye girā ca dakṣase _ vayam amṛtam jātavedasam priyam mitram na śaṃsiṣam iti vai tarhi chandāṃsi āsan
te devāḥ abhyārambham abhinivartyam chandobhiḥ yajñam asurāṇām avṛñjata
chandobhiḥ yajñam bhrātṛvyasya vṛṅkte yaḥ evam veda
etat ha sma vai āha kūśāmbaḥ svāyavaḥ brahmā lātavyaḥ kam svid adya śiśumārī yajña pathe apyastā gariṣyati
eṣā vai śiśumārī yajña pathe apyastā yajñāyajñīyam
yat girā girā iti āha ātmānam tat udgātā girati
airam kṛtvā udgeyam
irāyām yajñam pratiṣṭhāpayati
a pramāyukaḥ udgātā bhavati
vaiśvānare vai etat udgātā ātmānam pradadhāti yat _ _ vayam iti āha
praprīm vayam iti vaktavyam
vaiśvānaram eva parikrāmati
yaḥ vai nihnuvānam chandaḥ upaiti pāpīyāḥ ujjagivāḥ bhavati
etat vai nihnuvānam chandaḥ yat na śaṃsiṣam iti
nu śaṃsiṣam iti vaktavyam su śaṃsiṣam iti _
na nihnuvānam chandaḥ upaiti
vasīyāḥ ujjagivāḥ bhavati
yasya vai yajñāḥ vāc antāḥ bhavanti vācaḥ chidreṇa sravanti
ete vai yajñāḥ vāc antāḥ ye yajñāyajñīya antāḥ
etat vācaḥ chidram yat anṛtam
yat agniṣṭoma yājī anṛtam āha tat _ asya yajñaḥ sravati
akṣareṇa antatas pratiṣṭhāpyam
akṣareṇa eva yajñasya chidram apidadhāti
virājaḥ vai etat rūpam yat akṣaram
virāji eva antatas pratitiṣṭhati
ito vai prātar ūrdhvāṇi chandāṃsi yujyante 'muto 'vāñci yajñāyajñīyasya stotre yujyante yajñā vo agnaye girā ca dakṣasa iti dvādaśākṣaraṃ pra vayam amṛtaṃ jātavedasam ity ekādaśākṣaraṃ priyaṃ mitraṃ na śaṃsiṣam ity aṣṭākṣaram
anuṣṭubham uttamāṃ sampādayatīyaṃ vā anuṣṭub asyām eva pratitiṣṭhati
vāg vā anuṣṭub vācy eva pratitiṣṭhati jyaiṣṭhyaṃ vā anuṣṭub jyaiṣṭhya eva pratitiṣṭhati
katham iva yajñāyajñīyaṃ geyam ity āhur yathānaḍvān prasrāvayamāṇa ittham iva cettham iva ceti
vaiśvānaraṃ vā etad udgātānu prasīdann etīty āhur yad yajñāyajñīyasyarcaṃ saṃpratyāheti parikrāmatevodgeyaṃ vaiśvānaram eva parikrāmati
vaiśvānare vā etad adhvaryuḥ sadasyān abhisṛjati yad yajñāyajñīyasya stotram upāvartayati prāvṛtenodgeyaṃ vaiśvānareṇānabhidāhāya
na ha tu vai pitaraḥ prāvṛtaṃ jānanti yajñāyajñīyasya vai stotre pitaro yathāyathaṃ jijñāsanta ākarṇābhyāṃ prāvṛtyaṃ tad eva prāvṛtaṃ tad aprāvṛtaṃ jānanti pitaro na vaiśvānaro hinasti
apaḥ paścāt patnya upasṛjanti vaiśvānaram eva tacchamayanty āpo hi śāntiḥ
atho reta eva tat siñcanty āpo hi retaḥ
dakṣiṇān ūrūn abhiṣiñcanti dakṣiṇato hi retaḥ sicyate
mahad iva pratyūhyaṃ mana evāsya tajjanayanti
udgātrā patnīḥ saṃkhyāpayanti retodheyāya
hiṅkāraṃ prati saṃkhyāpayanti hiṃkṛtāddhi reto dhīyate
ā tṛtīyāyāḥ saṃkhyāpayanti trivṛddhi retaḥ
devā vā agniṣṭomam abhijityokthāni nāśaknuvann abhijetuṃ te 'gnim abruvaṃs tvayā mukhenedaṃ jayāmeti so 'bravīt kiṃ me tataḥ syād iti yat kāmayasa ity abruvan so 'bravīn maddevatyāsūkthāni praṇayān iti
tasmād āgneyīṣūkthāni praṇayanti
tasmād u gāyatrīṣu gāyatracchandā hy agniḥ
te 'gniṃ mukhaṃ kṛtvā sākam aśvenābhyakrāman yat sākam aśvenābhyakrāmaṃs tasmāt sākamaśvam
tasmāt sākamaśvenokthāni praṇayanty etena hi tāny agre 'bhyajayan
sa indro 'bravīt kaś cāhaṃ cedam anvavaiṣyāva ity ahaṃ ceti varuṇas taṃ varuṇo 'nvatiṣṭhad indra āharat tasmād aindrāvaruṇam anuśasyate
sa evābravīt kaś cāhaṃ cedam anvavaiṣyāva ity ahaṃ ceti bṛhaspatis taṃ bṛhaspatir anvatiṣṭhad indra āharat tasmād aindrābārhaspatyam anuśasyate sa evābravīt kaś cāhaṃ cedam anvavaiṣyāva ity ahaṃ ceti viṣṇus taṃ viṣṇur anvatiṣṭhad indra āharat tasmād aindrāvaiṣṇavam anuśasyate
paśūn vā ebhyas tān āharat paśavo vā ukthāni paśukāma ukthena stuvīta paśumān bhavati
bṛhatā vā indro vṛtrāya vajraṃ prāharat tasya tejaḥ parāpatat tat saubharam abhavat
jāmi vā etad yajñe kriyata ity āhur yad rathantaraṃ pṛṣṭhaṃ rathantaraṃ saṃdhir nāntarā bṛhatā stuvantīti yat saubhareṇa stuvanti bṛhataiva tad antarā stuvanti bṛhato hy etat tejo yat saubharam
yadi bṛhatsāmātirātraḥ syāt saubharam ukthānāṃ brahmasāma kāryaṃ bṛhad eva tat tejasā samardhayati
yadi rathantarasāmnā saubharaṃ kuryād ajāmitāyai
devānāṃ vai svargaṃ lokaṃ yatāṃ diśo 'vlīyanta tāḥ saubhareṇo ity udastabhnuvaṃs tato vai tā adṛṃhanta tataḥ pratyatiṣṭhaṃs tataḥ svargaṃ lokaṃ prājānan yaḥ svargakāmaḥ syād yaḥ pratiṣṭhākāmaḥ saubhareṇa stuvīta pra svargaṃ lokaṃ jānāti pratitiṣṭhati
prajāpatiḥ prajā asṛjata tāḥ sṛṣṭā āśanāyaṃs tābhyaḥ saubhareṇorg ity annaṃ prāyacchat tato vai tāḥ samaidhanta
samedhante tāṃ samāṃ prajā yatraivaṃ vidvān saubhareṇodgāyati
tā abruvan subhṛtaṃ no 'bhārṣīr iti tasmāt saubharam
vṛṣṭiṃ vā abhyastāṃ prāyacchad annam eva
yo vṛṣṭikāmaḥ syād yo 'nnādyakāmo yaḥ svargakāmaḥ saubhareṇa stuvīta
hīṣiti vṛṣṭikāmāya nidhanaṃ kuryād ūrg ity annādyakāmāyo iti svargakāmāya
sarve vai kāmāḥ saubharaṃ sarveṣv eva kāmeṣu pratitiṣṭhati
athaitan nārmedham
nṛmedhasam āṅgirasaṃ sattram āsīnaṃ śvabhir abhyāhvayan so 'gnim upādhāvat pāhi no agna ekayeti taṃ vaiśvānaraḥ paryudatiṣṭhat tato vai sa pratyatiṣṭhat tato gātum avindata
gātuvid vā etat sāma vindate gātuṃ pratitiṣṭhaty etena tuṣṭuvānaḥ
naiva hy etad ahno rūpaṃ na rātrer yad ukthānām
kakup prathamāthoṣṇig atha purauṣṇig anuṣṭup tenānuṣṭubho na yanty acchāvākasāmnaḥ
hārivarṇaṃ bhavati
asurā vā eṣu lokeṣv āsaṃs tān devā hariśriyam ity asmāl lokāt prāṇudanta virājasīty antarikṣād divo diva ity amuṣmāt
tad ya evaṃ vedaibhyo lokebhyo bhrātṛvyaṃ praṇudyemāṃl lokān abhyārohati
harivarṇo vā etat paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai
aṅgirasaḥ svargaṃ lokaṃ yato rakṣāṃsy anvasacanta tāny etena harivarṇo 'pāhanta yad etat sāma bhavati rakṣasām apahatyai
pṛṣṭhāni vā asṛjyanta teṣāṃ yat tejo raso 'tyaricyata tad devāḥ samabharaṃs tad udvaṃśīyam abhavat
sarveṣāṃ vā etat pṛṣṭhānāṃ tejo yad udvaṃśīyaṃ tasmād vā etat purā sajātāya nākran pāpavasīyaso vidhṛtyai
eṣa hy eva pṛṣṭhais tuṣṭuvāno ya udvaṃśīyena stuvate
sarvāṇi vai rūpāṇy udvaṃśīyam
gāyanti tvā gāyatriṇa eti rathantarasya rūpam eti hi rathantaram
ādir bṛhata ūrdhvam iva hi bṛhat
pariṣṭobho vairūpasya pariṣṭubhaṃ hi vairūpam
anutodo vairājasyānutunnaṃ hi vairājam
ardheḍā śakvarīṇām atisvāro revatīnām
ardheḍayā vai devā asurān avahatyātisvāreṇa svargaṃ lokam ārohan
tad ya evaṃ vedārdheḍayaiva bhrātṛvyam avahatyātisvāreṇa svargaṃ lokam ārohati
ardheḍayā vai pūrvaṃ yajñaṃ saṃsthāpayanty atisvāreṇottaram ārabhante
upainam uttaro yajño namati ya evaṃ veda
pāṅktaṃ vā etat sāma pāṅkto yajñaḥ pāṅktāḥ paśavo yajña eva paśuṣu pratitiṣṭhati
āṣṭādaṃṣṭre ṛddhikāmāya kuryāt
aṣṭādaṃṣṭro vairūpo 'putro 'prajā ajīryat sa imāṃ lokān vicichidivān amanyata sa ete jarasi sāmanī apaśyat tayor aprayogād abibhet so 'bravīd ṛdhnavad yobhe sāmabhyāṃ stavātā iti
ṛṣer vā etat prāśodbhūtaṃ yad āṣṭādaṃṣṭre bhavata ṛddhyā eva
gāyatrīṣu brahmavarcasakāmāyokthāni praṇayeyur gāyatryāṃ brahmasāmānuṣṭubhy acchāvākasāma saiṣā gāyatrī saṃpadyate
tejo brahmavarcasaṃ gāyatrī teja eva brahmavarcasam avarunddhe
gāyatrīṣu paśukāmāyokthāni praṇayeyur uṣṇihi brahmasāmānuṣṭubhy acchāvākasāma saiṣoṣṇik saṃpadyate
paśavo vā uṣṇik paśūn evāvarunddhe
gāyatrīṣu puruṣakāmāyokthāni praṇayeyuḥ kakubhi brahmasāmānuṣṭubhy acchāvākasāma saiṣā kakup saṃpadyate
puruṣo vai kakup puruṣān evāvarunddhe
virāṭsv annādyakāmāyokthāni praṇayeyur uṣṇihi brahmasāmānuṣṭubhy acchāvākasāma saiṣā virāṭ saṃpadyate
annaṃ virāḍ annādyam evāvarunddhe
akṣarapaṅktiṣu jyaiṣṭhyakāmāyokthāni praṇayeyur uṣṇihi brahmasāmānuṣṭubhy acchāvākasāma saiṣānuṣṭup saṃpadyate
jyaiṣṭhyaṃ vā anuṣṭub jyaiṣṭhyam evāvarunddhe
devā vā ukthāny abhijitya rātriṃ nāśaknuvann abhijetuṃ te 'surān rātriṃ tamaḥ praviṣṭān nānuvyapaśyaṃs ta etam anuṣṭupśirasaṃ pragātham apaśyan virājaṃ jyotiḥ tān virājā jyotiṣānupaśyanto 'nuṣṭubhā vajreṇa rātrer nirāghnan
yad eṣo 'nuṣṭupśirāḥ pragātho bhavati virājaiva jyotiṣānupaśyann anuṣṭubhā vajreṇa rātrer bhrātṛvyaṃ nirhanti
tān samantaṃ paryāyaṃ prāṇudanta yat paryāyaṃ prāṇudanta tat paryāyāṇāṃ paryāyatvam
prathamāni padāni punarādīni bhavanti prathamasya paryāyasya
prathamair hi padaiḥ punar ādāya prathamarātrāt prāṇudanta
pāntam ā vo andhasa iti prastauti
ahar vai pāntam andho rātrir ahnaiva tad rātrim ārabhante
tāsu vaitahavyam
vītahavyaḥ śrāyaso jyog niruddha etat sāmāpaśyat so 'vagacchat pratyatiṣṭhad avagacchati pratitiṣṭhaty etena tuṣṭuvānaḥ
tama iva vā ete praviśanti ye rātrim upayanti yad oko nidhanaṃ rātrer mukhe bhavati prajñātyai
yadā vai puruṣaḥ svam oka āgacchati sarvaṃ tarhi prajānāti sarvam asmai divā bhavati
te madhyamaṃ paryāyam aśrayanta teṣām aurdhvasadmanena vācam avṛñjata
vācaṃ bhrātṛvyasya vṛṅkte ya evaṃ veda
triṇidhanaṃ bhavati
yathā vā ahno mādhyandinaṃ savanaṃ triṇidhanāyatanam evam eṣa rātrer madhyamaḥ paryāyas triṇidhanāyatanaḥ salokatvāya
madhyamāni padāni punarādīni bhavanti madhyamasya paryāyasya madhyamair hi padaiḥ punar ādāyaṃ madhyamarātrāt prāṇudanta
ta uttamaṃ paryāyam aśrayanta teṣāṃ ghṛtaścyunnidhanena paśūn avṛñjata paśavo vai ghṛtaścyutaḥ
paśūn bhrātṛvyasya vṛṅkte ya evaṃ veda
uttamāni padāni punarādīni bhavanty uttamasya paryāyasyottamair hi padaiḥ punar ādāyam uttamarātrāt prāṇudanta
tān sandhinābhipalāyanta
tān āśvinenāsaṃhāyyam agamayan
asaṃhāyyaṃ bhrātṛvyaṃ gamayati ya evaṃ veda
eṣā vā agniṣṭomasya saṃmā yad rātriḥ
dvādaśa stotrāṇy agniṣṭomo dvādaśa stotrāṇi rātriḥ
eṣā vā ukthasya saṃmā yad rātriḥ
trīṇy ukthāni tridevatyaḥ sandhiḥ
yathā vā ahna ukthāny evam eṣa rātreḥ sandhir nānārūpāṇy ahna ukthāni nānārūpā ete tṛcā bhavanti
rathantaraṃ pratiṣṭhākāmāya sandhiṃ kuryāt
iyaṃ vai rathantaram asyām eva pratitiṣṭhati
bṛhat svargakāmāya sandhiṃ kuryāt
svargo loko bṛhat svarga eva loke pratitiṣṭhati
vāravantīyaṃ vā vāmadevyaṃ vā śrudhyaṃ vaiteṣām ekaṃ paśukāmāya sandhiṃ kuryāt
paśavo vā etāni sāmāni paśuṣv eva pratitiṣṭhati
āśvinaṃ hotānuśaṃsati
prajāpatir vā etat sahasram asṛjata tad devebhyaḥ prāyacchat tasmin na samarādhayaṃs te sūryaṃ kāṣṭhāṃ kṛtvājim adhāvan
teṣām aśvinau prathamāv adhāvatāṃ tāv anvavadan saha no 'stviti tāvabrūtāṃ kiṃ tataḥ syād iti yat kāmayethe ityabruvaṃs tāvabrūtām asmaddevatyam idam uktham ucyātā iti tasmād āśvinam ucyate
sarvāḥ khalu devatāḥ śasyante
kṣipraṃ śasyam ājim iva hy ete dhāvanty ā sūryasyodetoḥ śaṃset sūryaṃ hi kāṣṭhām akurvata
pāntam ā vo andhasa iti vaitahavyam anyakṣetraṃ vā ete prayanti ye rātrim upayanti yad okonidhanaṃ rātrer mukhe bhavaty okaso 'pracyāvāya
pra va indrāya mādanam iti gaurīvitam
brahma yad devā vyakurvata tato yad atyaricyata tad gaurīvitam abhavat
atiriktaṃ gaurīvitam atiriktam etat stotraṃ yad rātrir atirikta evātiriktaṃ dadhāti
vayam u tvā tad id arthā iti kāṇvam
etena vai kaṇva indrasya sāṃvidyam agacchad indrasyaivaitena sāṃvidyaṃ gacchati
indrāya madvane sutam iti śrautakakṣaṃ kṣatrasāma pra kṣatram evaitena bhavati
ayaṃ ta indra soma iti daivodāsam
agniṣṭomena vai devā imaṃ lokam abhyajayann antarikṣam ukthenātirātreṇāmuṃ ta imaṃ lokaṃ punar abhyakāmayanta ta ihety asmiṃl loke pratyatiṣṭhan yad etat sāma bhavati pratiṣṭhityai
ūrdhvasadmanam api śarvarīṣu prohanti
asurā vā eṣu lokeṣv āsaṃs tān devā ūrdhvasadmanenaibhyo lokebhyaḥ prāṇudanta
tad ya evaṃ vedaibhyo lokebhyo bhrātṛvyaṃ praṇudya sva āyatane sattram āste
ā tū na indra kṣumantam ity ākūpāram
akūpārāṅgirasyāsīt tasyā yathā godhāyās tvag eva tvag āsīt tām etena triḥsāmnendraḥ pūtvā sūryatvacasam akarot tad vāva sā tarhy akāmayata yatkāmā etena sāmnā stuvate sa ebhyaḥ kāmaḥ samṛdhyate
abhi tvā vṛṣabhā sutaṃ ity ārṣabhaṃ kṣatrasāma kṣatram evaitena bhavati
idaṃ vaso sutam andha iti gāram etena vai gara indram aprīṇāt prīta evāsyaitenendro bhavati
idaṃ hy anv ojaseti mādhucchandasaṃ prajāpater vā eṣā tanūr ayātayāmnī prayujyate
ā tv etā niṣīdateti daivātitham
devātithiḥ saputro 'śanāyaṃś carann araṇya urvārūṇy avindat tāny etena sāmnopāsīdat tā asmai gāvaḥ pṛśnayo bhūtvodatiṣṭhan yad etat sāma bhavati paśūnāṃ puṣṭyai
yoge yoge tavastaram iti saumedhaṃ rātriṣāma rātrer eva samṛddhyai
indra suteṣu someṣv iti kautsam
kutsaś ca luśaś cendraṃ vyahvayetāṃ sa indraḥ kutsam upāvartata taṃ śatena vārdhrībhir āṇḍayor abadhnāt taṃ luśo 'bhyavadat pramucyasva pari kutsād ihāgahi kim u tvāvān āṇḍayor baddha āsātā iti tāḥ saṃchidya prādravat sa etat kutsaḥ sāmāpaśyat tenainam anvavadat sa upāvartata
yad etat sāma bhavati sendratvāya
yadi sattrāya dīkṣerann atha sāmy uttiṣṭhet somam apabhajya viśvajitātirātreṇa yajeta sarvavedasena sarvasmā eva dīkṣate sarvam āpnoti
yā id dakṣiṇā dadāti tābhir iti prayuṅkte
yadi paryāyair astutam abhivyucchet pañcadaśabhir hotre stuyuḥ pañcabhiḥ pañcabhir itarebhyaḥ
agne vivasvad uṣasa iti sandhinā stuyuḥ prāṇā vai trivṛt stomānāṃ pratiṣṭhā rathantaraṃ sāmnāṃ prāṇāṃś caivopayanti pratiṣṭhāṃ ca
ṣaṣṭiṃ ca trīṇi ca śatāni hotā śaṃsati
tāvatyaḥ saṃvatsarasya rātrayaḥ saṃvatsarasaṃmitābhir eva tad ṛgbhir āśīvinam āpnoti
yad arvāk stuvanti tad astutaṃ yat samprati stuvanti tat stutaṃ yad atiṣṭuvanti tat suṣṭutam
yady arvāk stuyur yāvatībhir na stuyus tāvatībhir vātiṣṭuyur bhūyo 'kṣarābhir vā
yady atiṣṭuyur yāvatībhir atiṣṭuyus tāvatībhir vā na stuyuḥ kanīyo 'kṣarābhir vā
yady arvāk stuyus trīḍam agniṣṭomasāma kāryaṃ nidhanam ekeḍayā ye dve tābhyām eva tat samaṃ kriyate
yady atiṣṭuyuḥ svāram agniṣṭomasāma kāryam ūnam iva vā etat sāmno yat svaras tenaiva tat samaṃ kriyate
yadi somau saṃsutau syātāṃ mahati rātreḥ prātaranuvākam upākuryāt
pūrvo vācaṃ pūrvaś chandāṃsi pūrvo devatā vṛṅkte
vṛṣaṇvatīṃ pratipadaṃ kuryād indro vai vṛṣā prātaḥsavanād evaiṣām indraṃ vṛṅkte
atho khalv āhuḥ savanamukhe savanamukhe kāryā savanamukhāt savanamukhād evaiṣām indraṃ vṛṅkte
susamiddhe hotavyam agnir vai sarvā devatāḥ sarvā eva devatāḥ paśyañ juhoti
saṃveśāyopaveśāya gāyatryai chandase 'bhibhūtaye svāhā saṃveśāyopaveśāya triṣṭubhe chandase 'bhibhūtaye svāhā saṃveśāyopaveśāya jagatyai chandase 'bhibhūtaye svāheti juhoti
chandāṃsi vā abhibhūtayas tair evainān abhibhavaty ubhe bṛhadrathantare kārye
yatra vā indrasya harī tad indraḥ indrasya vai harī bṛhadrathantare yad ubhe bṛhadrathantare bhavataḥ pūrva evendrasya harī ārabhante
tauraśravase kārye
turaśravasaś ca vai pārāvatānāṃ ca somau saṃsutāv āstāṃ tata ete turaśravāḥ sāmanī apaśyat tābhyām asmā indraḥ śalmalināṃ yamunāyā havyaṃ nirāvahat yat tauraśravase bhavato havyam evaiṣāṃ vṛṅkte
pūrve 'bhiṣuṇuyuḥ
yā vai pūrvāḥ prasnānti tāḥ pūrvās tīrthaṃ jayanti pūrva evendram ārabhante
vihavyaṃ śasyam
jamadagneś ca vā ṛṣīṇāṃ ca somau saṃsutāv āstāṃ tata etajjamadagnir vihavyam apaśyat tam indra upāvartata yad vihavyaṃ hotā śaṃsatīndram evaiṣāṃ vṛṅkte
yadītaro 'gniṣṭomaḥ syād ukthaḥ kāryo yady uktho 'tirātro yo vai bhūyān yajñakratuḥ sa indrasya priyo bhūyasaivaiṣāṃ yajñakratunendraṃ vṛṅkte
atho khalv āhur duṣprāpa iva vai paraḥ panthā yam evāgre yajñakratum ārabheta tasmān neyād iti
sajanīyaṃ śasyam agastyasya kayāśubhīyaṃ śasyam
asyā amuṣyā adyaśvān mithunād ahorātrābhyām evainān nirbhajati
yadi somam akrītam apahareyur anyaḥ kretavyaḥ
yadi krītaṃ yo 'nyo 'bhyāśaṃ syāt sa āhṛtyaḥ somavikrayaṇe tu kiṃcid dadyāt
yadi somaṃ na vindeyuḥ pūtīkān abhiṣuṇuyur yadi na pūtīkān arjunāni
gāyatrī somam āharat tasyā anu visṛjya somarakṣiḥ parṇam achinat tasya yo 'ṃśuḥ parāpatat sa pūtīko 'bhavat tasmin devā ūtim avindann ūtīko vā eṣa yat pūtīkān abhiṣuṇvanty ūtim evāsmai vindanti
pratidhuk ca prātaḥ pūtīkāś ca śṛtaṃ ca madhyandine pūtīkāś ca dadhi cāparāhṇe pūtīkāś ca
somapītho vā etasmād apakrāmatīty āhur yasya somam apaharantīti sa oṣadhīś ca paśūṃś ca praviśati tam oṣadhibhyaś ca paśubhyaś cāvarunddhe
indro vṛtram ahaṃs tasya yo nastaḥ somaḥ samadhāvat tāni babhrutūlāny arjunāni yo vapāyā utkhinnāyās tāni lohitatūlāni yāni babhrutūlāny arjunāni tāny abhiṣuṇuyād etad vai brahmaṇo rūpaṃ sākṣād eva somam abhiṣuṇoti
śrāyantīyaṃ brahmasāma kāryaṃ sad evainaṃ karoti
yajñāyajñīyam anuṣṭubhi prohed vācaivainaṃ samardhayati vāravantīyam agniṣṭomasāma kāryam indriyasya vīryasya parigṛhītyai
pañca dakṣiṇā deyāḥ
pāṅkto yajño yāvān yajñas tam evārabhate
avabhṛthād udetya punar dīkṣeta
tatra tad dadyād yad dāsyaṃ syāt
yadi kalaśo dīryeta vaṣaṭkāraṇidhanaṃ brahmasāma kuryāt
avaṣaṭkṛto vā etasya somaḥ parāsicyate yasya kalaśo dīryate yad vaṣaṭkāraṇidhanaṃ brahmasāma bhavati vaṣaṭkṛta evāsya somo bhavati
vidhuṃ dadrāṇaṃ samane bahūnām ity etāsu kāryam
eṣa hi bahūnāṃ samane dīryate yat kalaśaḥ
tad āhur na vā ārtyārtir anūdyārtyā vā eṣa ārtim anuvadati yaḥ kalaśe dīrṇe dadrāṇavatīṣu karotīti
śrāyantīyam eva kāryam
prajāpatiḥ prajā asṛjata sa dugdho riricāno 'manyata sa etacchrāyantīyam apaśyat tenātmānaṃ samaśrīṇāt prajayā paśubhir indriyeṇa
dugdha iva eṣa riricāno yasya kalaśo dīryate yacchrāyantīyaṃ brahmasāma bhavati punar evātmānaṃ saṃśrīṇāti prajayā paśubhir indriyeṇa
yadi śrāyantīyaṃ brahmasāma syād vaiṣṇavīṣv anuṣṭupsu vaṣaṭkāraṇidhanaṃ kuryāt
yad vai yajñasya sravati vācaṃ pratisravati vāg anuṣṭup yajño viṣṇur vācaiva yajñasya chidram apidadhāti
yad vai yajñasya sravaty antataḥ sravati vāravantīyam agniṣṭomasāma kāryaṃ yajñasyaiva chidraṃ vārayate
yadi prātassavanāt somo 'tiricyeta asti somo ayaṃ suta iti marutvatīṣu gāyatreṣu stuyuḥ
mādhyandinaṃ vā eṣa savanaṃ nikāmayamāno 'bhyatiricyate yaḥ prātassavanād atiricyate tasmān marutvatīṣu stuvanti marutvaddhi mādhyandinaṃ savanaṃ tasmād u gāyatrīṣu gāyatraṃ hi prātassavanam
yasmāt stomād atiricyate sa eva stomaḥ kāryaḥ salomatvāya
aindrāvaiṣṇavaṃ hotānuśaṃsati
vīryaṃ vā indro yajño viṣṇur vīrya eva yajñe pratitiṣṭhati
yadi mādhyandināt savanād atiricyeta baṇ mahāṁ asi sūryety ādityavatīṣu gaurīvitena stuyuḥ
tṛtīyasavanaṃ vā eṣa nikāmayamāno 'bhyatiricyate yo mādhyandināt savanād atiricyate tasmād ādityavatīṣu stuvanty ādityaṃ hi tṛtīyasavanaṃ tasmād u bṛhatīṣu bārhataṃ hi mādhyandinaṃ savanam
yasmāt stomād atiricyeta sa eva stomaḥ kāryaḥ salomatvāyaindrāvaiṣṇavaṃ hotānuśaṃsati vīryaṃ vā indro yajño viṣṇur vīrya eva yajñe pratitiṣṭhati
yadi tṛtīyasavanād atiricyeta viṣṇoḥ śipiviṣṭavatīṣu gaurīvitena stuyuḥ
yajño vai viṣṇuḥ śipiviṣṭo yajña eva viṣṇau pratitiṣṭhaty atiriktaṃ gaurīvitam atirikta evātiriktaṃ dadhāti
etad anyat kuryur ukthāni praṇayeyur ukthāni vā eṣa nikāmayamāno 'bhyatiricyate yo 'gniṣṭomād atiricyate ya ukthyebhyo 'tiricyetātirātraḥ kāryo rātriṃ vā eṣa nikāmayamāno 'bhyatiricyate ya ukthyebhyo 'tiricyate yadi rātrer atiricyeta viṣṇoḥ śipiviṣṭavatīṣu bṛhatā stuyur eṣa tu vā atiricyata ity āhur yo rātrer atiricyata iti
amuṃ vā eṣa lokaṃ nikāmayamāno 'bhyatiricyate yo rātrer atiricyate bṛhatā stuvanti bṛhad amuṃ lokam āptum arhati tam evāpnoti
yadi dīkṣitānāṃ pramīyate dagdhvāsthīny upanahya yo nediṣṭhī syāt taṃ dīkṣayitvā saha yajeran
etad anyat kuryur abhiṣutyānyat somam agṛhītvā grahān yāsau dakṣiṇā sraktis tad vā stuyur mārjālīye vā
api vā etasya yajñe yo dīkṣitaḥ pramīyate tam etena niravadayante
yāmena stuvanti yamalokam evainaṃ gamayanti
tisṛbhiḥ stuvanti tṛtīye hi loke pitaraḥ
parācībhiḥ stuvanti parāṅ hīto 'sau lokaḥ
sarparājñyā ṛgbhiḥ stuvanti
arbudaḥ sarpa etābhir mṛtāṃ tvacam apāhata mṛtām evaitābhis tvacam apaghnate
tā ṛco 'nubruvantas trir mārjālīyaṃ pariyanti savyān ūrūn āghnānāḥ
stutam anuśaṃsaty amuṣminn evainaṃ loke nidhunvanti
yanti vā ete patha ity āhur ye mṛtāya kurvantīty aindravāyavāgrān grahān gṛhṇate punaḥ panthānam apiyanti
agna āyūṃṣi pavasa iti pratipatkāryā ya eva jīvanti teṣv āyur dadhāti
saṃvatsare 'sthīni yājayeyuḥ saṃvvatsaro vai sarvasya śāntir yat purā saṃvvatsarād yājayeyur vācam aruṣkṛtāṃ krūrām ṛccheyuḥ
asaṃmitaṃ stotraṃ syād asaṃmito hyasau lokas trivṛtaḥ pavamānāḥ syuḥ saptadaśam itarat sarvam
yat trivṛtaḥ pavamānā bhavanti prāṇā vai trivṛt prāṇān evopayanti yat saptadaśam itarat sarvaṃ prajāpatir vai saptadaśaḥ prajāpatim evopayanti
prāṇāpānair vā ete vyṛdhyanta ity āhur ye mṛtāya kurvantīti maitrāvaruṇāgrān grahān gṛhṇate prāṇāpānau mitrāvaruṇau prāṇāpānair eva samṛdhyante
yasya kalaśa upadasyati kalaśam evāsyopadasyantaṃ prāṇo 'nūpadasyati prāṇo hi somaḥ
tad āhuḥ payo 'vanayed iti
atho khalv āhur antarhitam iva vā etad yat payo hiraṇyam evāpo 'bhyavanayeddhiraṇyam abhyunnayed iti
prāṇā vā āpo 'mṛtaṃ hiraṇyam amṛta evāsya prāṇān dadhāti sa sarvam āyur eti
yasya nārāśaṃsa upavāyati nārāśaṃsam evāsyopavāyantaṃ prāṇo 'nūpadasyati prāṇo hi somaḥ
yam adhvaryur antato grahaṃ gṛhṇīyāt tasyāptum avanayet
prāyaścittyai vai graho gṛhyate prāyaścittyaivāsmai prāyaścittiṃ karoti
yadi pītāpītau somau saṃgaccheyātām antaḥparidhyaṅgārān nirvartya juhuyāddhutasya cāhutasya cāhutasya hutasya ca pītāpītasya somasyendrāgnī pibataṃ sutaṃ svāheti saiva tasya prāyaścittiḥ
prajāpataye svāhety abhakṣaṇīyasya juhuyād uttarārdhyapūrvārdhya uparavaḥ
indur indum avāgād ity avavṛṣṭasya bhakṣayet
tasya ta indav indrapītasyendriyavataḥ sarvagaṇasya sarvagaṇa upahūta upahūtasya bhakṣayāmi
hiraṇyagarbhaḥ samavartatāgra ity ājyenābhyupākṛtasya juhuyād agnīdhraṃ paretya bhūtānāṃ jātaḥ patir eka āsīt sa dādhāra pṛthivīṃ dyām utemāṃ tasmai ta indo haviṣā vidhema svāheti saiva tasya prāyaścittiḥ
yadi grāvāpiśīryate paśubhir yajamāno vyṛdhyate paśavo vai grāvāṇo dyutānasya mārutasya sāmnā stuyuḥ
mārutā vai grāvāṇaḥ svenaivaināṃs tad rūpeṇa samardhayati
yadi somam abhidahed grahān adhvaryuḥ spāśayeta stotrāṇy udgātā śastrāṇi hotātha yathāpūrvaṃ yajñena careyuḥ pañca dakṣiṇā deyāḥ pāṅkto yajño yāvān yajñas tam ārabhate 'vabhṛthād udetya punar dīkṣate tatra tad dadyād yad dāsyaṃ syāt purā dvādaśyā dīkṣeta yad dvādaśīm atinayed antardhīyeta
yadi mahāvīro bhidyeta taṃ bhinnam abhimṛśed ya ṛte cid abhiśriṣaḥ purā jatrubhya ātṛdaḥ
asuryaṃ vā etasmād varṇaṃ kṛtvā teja indriyaṃ vīryam annādyaṃ prajāḥ paśavo 'pakrāmanti yasya yūpo virohati sa īśvaraḥ pāpīyān bhavitoḥ
tvāṣṭraṃ paśuṃ bahurūpam ālabheta tvaṣṭā vai paśūnāṃ rūpāṇāṃ vikartā tam eva tad upadhāvati sa enaṃ tejasendriyeṇa vīryeṇānnādyena prajayā paśubhiḥ punas samardhayati saiva tasya prāyaścittiḥ
agninā pṛthivyauṣadhibhis tenāyaṃ lokas trivṛd vāyunāntarikṣeṇa vayobhis tenaiṣa lokas trivṛd yo 'yam antar ādityena divā nakṣatrais tenāsau lokas trivṛd etad eva trivṛta āyatanam eṣāsya bandhutā
āyatanavān bandhumān bhavati ya evaṃ veda
tam u pratiṣṭhetyāhus trivṛddhy evaiṣu lokeṣu pratiṣṭhitaḥ
ardhamāsa eva pañcadaśasyāyatanam eṣāsya bandhutā
āyatanavān bandhumān bhavati ya evaṃ veda
taṃ caujo balam ity āhur ardhamāsaśo hi prajāḥ paśava ojo balaṃ puṣyanti
saṃvatsara eva saptadaśasyāyatanaṃ dvādaśa māsāḥ pañcartava etad eva saptadaśasyāyatanam eṣāsya bandhutā
āyatanavān bandhumān bhavati ya evaṃ veda
tam u prajāpatir ity āhuḥ saṃvatsaraṃ hi prajāḥ paśavo 'nuprajāyante
āditya evaikaviṃśasyāyatanaṃ dvādaśa māsāḥ pañcartavas traya ime lokā asāv āditya ekaviṃśa etad evaikaviṃśasyāyatanam eṣāsya bandhutā
āyatanavān bandhumān bhavati ya evaṃ veda
tam u devatalpa ity āhuḥ pra devatalpam āpnoti ya evaṃ veda
trivṛd eva triṇavasyāyatanam eṣāsya bandhutā
āyatanavān bandhumān bhavati ya evaṃ veda
tam u puṣṭir ity āhus trivṛddhy evaiṣa puṣṭaḥ
devatā eva trayastriṃśasyāyatanaṃ trayastriṃśad devatāḥ prajāpatiś catustriṃśa etad eva trayastriṃśasyāyatanam eṣāsya bandhutā
āyatanavān bandhumān bhavati ya evaṃ veda
tam u nāka ity āhur na hi prajāpatiḥ kasmaicanākam
chandāṃsy eva chandomānām āyatanam eṣaiṣāṃ bandhutā
āyatanavān bandhumān bhavati ya evaṃ veda
tān u puṣṭir ity āhuḥ paśavo hi chandomāḥ
prajāpatiḥ prajā asṛjata so 'tāmyat tasmai vāgjyotir udagṛhṇāt so 'bravīt ko me 'yaṃ jyotir udagṛhṇād iti svaiva te vāg ity abravīt tām abravīd virājaṃ tvā chandasāṃ jyotiḥ kṛtvā yajāntā iti
tasmād yo virājaṃ stomaṃ sampadyate taṃ jyotiṣṭomo 'gniṣṭoma ity ācakṣate virāḍḍhi chandasāṃ jyotiḥ
jyotiḥ samānānāṃ bhavati ya evaṃ veda
anuṣṭup ca vai saptadaśaś ca samabhavatāṃ sānuṣṭup caturuttarāṇi chandāṃsy asṛjata ṣaḍuttarān stomān saptadaśas tāv etān madhyataḥ prājanayatām
trivṛcca triṇavaś ca rāthantarau tāv ajaś cāśvaś cānvasṛjyetāṃ tasmāt tau rāthantaraṃ prācīnaṃ pradhūnutaḥ
pañcadaśaś caikaviṃśaś ca bārhatau tau gauś cāviś cānvasṛjyetāṃ tasmāt tau bārhataṃ prācīnaṃ bhāskurutaḥ
evaṃ vai vidvāṃsam āhur api grāmyāṇāṃ paśūnāṃ vāca ājānāti
prajāpatir akāmayata bahu syāṃ prajāyeyeti sa ātmann ṛtvam apaśyat tata ṛtvijo 'sṛjata yad ṛtvād asṛjata tad ṛtvijām ṛtviktvaṃ tair etaṃ dvādaśāham upāsīdat so 'rādhnot
pitā no 'rātsīd iti māsā upāsīdaṃs te dīkṣayaivārādhnuvann upasatsu trayodaśam adīkṣayan so 'nuvyam abhavat tasmād upasatsu didīkṣāṇo 'nuvyaṃ bhavaty eva ca hi trayodaśaṃ māsaṃ cakṣate naiva ca
eko dīkṣetaiko hi prajāpatir arādhnod dvādaśa dīkṣeran dvādaśa hi māsā arādhnuvaṃś caturviṃśatir dīkṣeraṃś caturviṃśatir hy ardhamāsā arādhnuvan
yadi pañcaviṃśo dīkṣeteme pañceme pañceme pañceme pañceme catvāro 'sāv eka iti nirdiśeyur yasmā arāddhikāmāḥ syus tam evārāddhir anveti sarva itare rādhnuvanti
yo vai devānāṃ gṛhapatiṃ vedāśnute gārhapataṃ pra gārhapatam āpnoti
saṃvatsaro vai devānāṃ gṛhapatiḥ sa eva prajāpatis tasya māsā eva saha dīkṣiṇaḥ
vindate saha dīkṣiṇo 'śnute gārhapatyaṃ pra gārhapatyaṃ āpnoti ya evaṃ veda
yo vai chandasāṃ svarājaṃ vedāśnute svārājyaṃ pra svārājyaṃ āpnoti bṛhatī vāva chandasāṃ svarāḍ aśnute svārājyaṃ pra svārājyaṃ āpnoti ya evaṃ veda
tām etām annādyāya vyāvṛjyāsate yad etaṃ dvādaśāhaṃ dvādaśa dīkṣā dvādaśopasado dvādaśa prasutaḥ ṣaṭtriṃśad etā rātrayo bhavanti ṣaṭtriṃśadakṣarā bṛhatī
jāyate vāva dīkṣayā punīta upasadbhir devalokam eva sutyayāpyeti
etāvad vāva saṃvatsara indriyaṃ vīryaṃ yad etā rātrayo dvādaśa paurṇamāsyo dvādaśaikāṣṭakā dvādaśāmāvāsyā yāvad eva saṃvatsara indriyaṃ vīryaṃ tad etenāptvāvarunddhe dvādaśāhena
triṃśadakṣarā vā eṣā virāḍ ṣaḍ ṛtava ṛtuṣv eva virājā pratitiṣṭhaty ṛtubhir virāji
dvātriṃśadakṣarā vā eṣānuṣṭub vāg anuṣṭup catuṣpādaḥ paśavo vācā paśūn dādhāra tasmād vācā siddhā vācāhūtā āyanti tasmād u nāma jānate
bhūtaṃ pūrvo 'tirātro bhaviṣyad uttaraḥ pṛthivī pūrvo 'tirātro dyaur uttaro 'gniḥ pūrvo 'tirātra āditya uttaraḥ prāṇaḥ pūrvo 'tirātra udāna uttaraḥ
cakṣuṣī atirātrau kanīnike agniṣṭomau yasmād antarā agniṣṭomāv atirātrābhyāṃ tasmād antare satyau kanīnike bhuṅktaḥ
saṃvatsarasya vā etau daṃṣṭrau yad atirātrau tayor na svaptavyaṃ saṃvatsarasya daṃṣṭrayor ātmānaṃ ned apidadhānīti
tad āhuḥ ko 'svaptum arhati yad vāva prāṇo jāgāra tad eva jāgaritam iti
gāyatrīṃ vā etāṃ jyotiḥpakṣām āsate yad etaṃ dvādaśāham aṣṭau madhya ukthā agniṣṭomāv abhito bhāsā svargaṃ lokam etyājarasaṃ brahmādyam annam atti dīpyamānaḥ
triḥ purastād rathantaraṃ upayanti tryāvṛd vai vāk sarvām eva vācam avarudhya sarvam annādyaṃ dvādaśāhaṃ tanvate
jāmi vā etad yajñe kriyata ity āhur yat triḥ purastād rathantaram upayantīti saubharam ukthānāṃ brahmasāma bhavati tenaiva tad ajāmi
pratnavatyaḥ prāyaṇīyasyāhnaḥ pratipado bhavanti teno eva tad ajāmi
trir vevopariṣṭād rathantaram upayanti tryāvṛd vai vāk sarvām eva vācam avarudhya sarvam annādyaṃ dvādaśāhād uttiṣṭhanti
trayo vā ete trirātrā yad eṣa dvādaśāho gāyatramukhaḥ prathamo gāyatramadhyo dvitīyo gāyatrottamas tṛtīyaḥ
yasmād gāyatramukhaḥ prathamas tasmād ūrdhvo 'gnir dīdāya yasmād gāyatramadhyo dvitīyas tasmāt tiryaṅ vāyuḥ pavate yasmād gāyatrottamastṛtīyastasmād arvāṅādityastapati
tejasā vai gāyatrī prathamaṃ trirātraṃ dādhāra padairdvitīyam akṣaraistṛtīyam
trivṛdvai gāyatryāstejas trivṛt prāyaṇīyam ahas tena prathamastrirātro dhṛtas tripadā gāyatrī trirātrī madhye tena dvitīyas trirātro dhṛtaś caturviṃśatyakṣarā gāyatrī caturviṃśaḥ saptamam ahas tena tṛtīyastrirātro dhṛtaḥ
tejasā vā ete prayanti tejo madhye dadhati tejo 'bhyudyanti jyotiṣā vā ete prayanti jyotir madhye dadhati jyotir abhyudyanti cakṣuṣā vā ete prayanti cakṣur madhye dadhati cakṣur abhyudyanti prāṇena vā ete prayanti prāṇaṃ madhye dadhati prāṇam abhyudyanti ye gāyatryā prayanti gāyatrīṃ madhye dadhati gāyatrīm abhyudyanti
tantraṃ vā etad vitāyate yad eṣa dvādaśāhas tasyaite mayūkhā yad gāyatry asaṃvyāthāya
girikṣidauccāmanyaveti hovācābhipratārī kākṣaseniḥ kathaṃ dvādaśāha iti yathārān nemiḥ paryety evam enaṃ gāyatrī paryeti avisraṃsāya yathārā nābhau dhṛtā evam asyāṃ dvādaśāho dhṛtaḥ
anuṣṭubhaṃ vā etām annādyāya vyāvṛjyāsate yad etaṃ dvādaśāham
aṣṭābhir vā akṣarair anuṣṭup prathamaṃ dvādaśāhasyāhar udyacchaty ekādaśabhir dvitīyaṃ dvādaśabhis tṛtīyam
akṣaraṃ tryakṣaram ucchiṣyate tad evottaraṃ trirātram anuvidadhāti
chandāṃsy evāsyās tṛtīyaṃ trirātraṃ vahanti
tāṃ vā etāṃ pratīcīṃ tiraścīṃ parācīm āsate 'nnādyāya tasmāt pratyañcaṃ tiryañcaṃ parāñcaṃ prajāḥ paśum upajīvanti
chandāṃsi vā anyonyasya lokam abhyadhyāyan gāyatrī triṣṭubhas triṣṭub jagatyā jagatī gāyatryās tāni vyauhan yathālokaṃ tato vai tāni yaṃ yaṃ kāmam akāmayanta tam asanvan
yatkāmo vyūḍhacchandasā dvādaśāhena yajate so 'smai kāmaḥ samṛdhyate
oko vai devānāṃ dvādaśāho yatho vai manuṣyā imaṃ lokam āviṣṭā evaṃ devatā dvādaśāham āviṣṭā devatā ha vā etena yajate ya evaṃ vidvān dvādaśāhena yajate
gṛhā vai devānāṃ dvādaśāho nāgṛhatāyā bhayyam
yo vai dvādaśāham agniṣṭomena kalpamānaṃ veda kalpate 'smai prātaḥsavanenaiva prathamas trirātraḥ kalpate mādhyandinena dvitīyas tṛtīyasavanena tṛtīyo 'gniṣṭomasāmnaiva daśamam ahaḥ kalpate
kalpate 'smai ya evaṃ veda
eti prety āśumad vītimad rukmat tejasvad yuñjānaṃ prathamasyāhno rūpaṃ trivṛtaḥ stomasya gāyatrasya chandaso rathantarasya sāmnaḥ
vṛṣavad vṛtravad rayimad viśvavad upasthitaṃ dvitīyasyāhno rūpaṃ pañcadaśasya stomasya traiṣṭubhasya chandaso bṛhataḥ sāmnaḥ
udvat trivad digvat gomad ṛṣabhavat tṛtīyasyāhno rūpaṃ saptadaśasya stomasya jāgatasya chandaso vairūpasya sāmnaḥ
rājanvaj janavadvat sūryavad virāḍanutodavac caturthasyāhno rūpam ekaviṃśasya stomasyānuṣṭubhasya chandaso vairājasya sāmnaḥ
citravacchiśumat paṅktiḥ śakvarī vyūnākṣarā gomad ṛṣabhavad vajryabhimat pañcamasyāhno rūpaṃ triṇavasya stomasya pāṅktasya chandasaḥ śakvarīṇāṃ sāmnaḥ
parivat prativat saptapadā dvipadā vinārāśaṃsā gomad ṛṣabhavat ṣaṣṭhasyāhno rūpaṃ trayastriṃśasya stomasya sarveṣāṃ chandasāṃ rūpaṃ revatīnāṃ sāmnaḥ
yasmād eṣā samānā satī ṣaḍahavibhaktir nānārūpā tasmād virūpaḥ saṃvvatsaraḥ
virūpam enam anuprajāyate ya evaṃ veda
agna iti prathamasyāhno rūpam agnivibhakter agnim iti dvitīyasyāgnineti tṛtīyasyāgnir iti caturthasya
devā vai śriyam aicchaṃs tāṃ na prathame 'hany avindan na dvitīye na tṛtīye tāṃ caturthe 'hany avindan vindate śriyaṃ ya evaṃ vedāgner iti pañcamasya teno śrīḥ pratyupoditety āhuḥ
aprativādy enaṃ bhrātṛvyo bhavati ya evaṃ veda
agna iti ṣaṣṭhasya yenaiva rūpeṇa prayanti tad abhyudyanti
yasmād eṣā samānā saty agnivibhaktir nānārūpā tasmād yathartvādityas tapati
indreti prathamasyāhno rūpam indravibhakter indram iti dvitīyasyendreṇeti tṛtīyasyendra iti caturthasyendrād iti pañcamasyendreti ṣaṣṭhasya yenaiva rūpeṇa prayanti tad abhyudyanti yasmād eṣā samānā satīndravibhaktir nānārūpā tasmād yathartv oṣadhayaḥ pacyante
yad ṛcā prastauti tat prathamasyāhno rūpam svaravibhakter yat purastāt stobhaṃ tad dvitīyasya yad ubhayataḥ stobhaṃ tat tṛtīyasya yad anutunnaṃ tac caturthasya yad abhyārabdhaṃ tat pañcamasya yad ihakāreṇābhyastaṃ tat ṣaṣṭhasyāhno rūpam
svarāṇāṃ yasmād eṣā samānā satī svaravibhaktir nānārūpā tasmād yathartu vāyuḥ pavate
padanidhanaṃ prathamasyāhno rūpam nidhanavibhakter bahirṇidhanaṃ dvitīyasya diṅnidhanaṃ tṛtīyasyenidhanaṃ caturthasyāthakāraṇidhanaṃ pañcamasya yad ihakāreṇābhyastaṃ tat ṣaṣṭhasyāhno rūpaṃ nidhanānāṃ yasmād eṣā samānā satī nidhanavibhaktir nānārūpā tasmād ime lokāḥ saha santo nānaiva
dravadiḍaṃ prathamasyāhno rūpam iḍāvibhakter ūrdhveḍaṃ dvitīyasya pariṣṭubdheḍaṃ tṛtīyasyeḍābhir aiḍaṃ caturthasyādhyardheḍaṃ pañcamasya yad ihakāreṇābhyastaṃ tat ṣaṣṭhasyāhno rūpam iḍānāṃ yasmād eṣā samānā satīḍāvibhaktir nānārūpā tasmāt samānāḥ santaḥ paśavo nānārūpāḥ
bharadvājāyanā vai sattram āsata tān apṛcchan kiṃ prathamenāhnā kuruteti praivaimeti kiṃ dvitīyenety avasam evākurmahīti kiṃ tṛtīyeneti pary evāplavāmahīti kiṃ caturtheneti sataiva sad apyadadhmeti kiṃ pañcameneti prāṇān eva vicchindanta aimeti kiṃ ṣaṣṭhenetīdam evāgacchāmeti
yasya padena prastauty atha svāram abhi vāva tena devāḥ paśūn apaśyan yat purastāt stobhaṃ atha svāram ud eva tenāsṛjanta yad ubhayataḥ stobham atha svāram ebhya eva tena lokebhyo devāḥ paśubhyo 'nnādyaṃ prāyacchan yad anutunnam atha svāram upaiva tenāśikṣan yasya madhye nidhanam atha svāraṃ garbhāṃs tenādadhata tān ihavatā svāreṇa prājanayan
imaṃ vāva devā lokaṃ padanidhanenābhyajayann amuṃ bahirṇidhanenāntarikṣaṃ diṅnidhanenāmṛtatvam īnidhanenāgacchan brahmavarcasam athanidhanenāvārundhatāsminn eva loka ihanidhanena pratyatiṣṭhan
imaṃ vāva devā lokaṃ dravadiḍenābhyajayann amum ūrdhveḍenāntarikṣaṃ pariṣṭubdheḍena pratiṣṭhām iḍābhir aiḍenāvārundhata pratiṣṭhāyādhyardheḍena vyajayantāsminn eva loka iheḍena pratyatiṣṭhan
na vāk saṃvatsaram ativadatīḍaiva saṃvatsaram ativadati garbheṇa saṃvatsare paryāvṛtya prajāyate tenātivadati
tā vā etāś catasraḥ ṣaḍahaṃ parācya iḍā atiyanty eṣānunūtaiṣā viṣūcy eṣā pratīcy etad dvīḍam
saṃvatsaro 'gnir vāk saṃvatsaro yad agnir vibhajyate vācam eva tad vibhajanti
dve dve akṣare vibhajanti dvau dvau hi māsāv ṛtur atho māsānām eva tad rūpaṃ kriyate
ṣaḍ ahāni vibhajanti ṣaḍ ṛtava ṛtūnāṃ dhṛtyā ṛtūnāṃ pratiṣṭhityā atho ṛtūnām eva tad rūpaṃ kriyate ṣaḍ u puruṣā yān agnir anuvihriyate
yad idaṃ bahudhāgnir vihriyate tad asāv ādityaḥ sarvāḥ prajāḥ pratyaṅ tasmād ete devate vibhaktim ānaśāte nāto 'nyā kācana
stomo yujyate sattriyebhyo 'harbhyaḥ pratnavatībhiś copavatībhiś ca
yat pratnavatyo upavatībhyaḥ pūrvā yujyante brahma tat pūrvaṃ kṣatrād yujyate brahma hi pūrvaṃ kṣatrāt
manas tat pūrvaṃ vāco yujyate mano hi pūrvaṃ vāco yaddhi manasābhigacchati tad vācā vadati
bṛhat tat pūrvaṃ rathantarād yujyate bṛhaddhi pūrvaṃ rathantarād vijityā tu vai rathantaraṃ pūrvaṃ yogam ānaśe
saṃbhāryās tṛcā bhavanti yathāśiṣṭhān vahiṣṭhān saṃbhared evam evaitān saṃbharanti gatyai
nava bhavanti navāhasya yuktyā ṛcarcaivāhar yunakti yathā prārthasya śamyā avadadhyād evam evaitan navāhasya śamyā avadadhāti gatyai
trivṛd eva stomo bhavati tejase brahmavarcasāya
ubhābhyāṃ vai rūpābhyāṃ bahiṣpavamānyo yujyante yatsāmā stomo bhavati tad ājyeṣu
nirāhāvanty ājyāni bhavanti yuktam eva tair āhvayati
agna āyāhi vītaya ā no mitrāvaruṇāyāhi suṣamā hi ta indrāgnī āgataṃ sutam iti rāthantaram eva tad rūpaṃ nirdyotayati stomaḥ iti
pra somāso vipaścita iti gāyatrī bhavati pretyā abhi droṇāni babhrava ity abhikrāntyai sutā indrāya vāyava iti saṃskṛtyai pra soma deva vītaya iti pretyai pra tu draveti pretyai pra vā etenāhnā yanti
gāyatraṃ bhavati
yad eva gāyatrasya brāhmaṇam
āśvaṃ bhavati
aśvo vai bhūtvā prajāpatiḥ prajā asṛjata sa prājāyata bahur abhavat prajāyate bahur bhavaty āśvena tuṣṭuvānaḥ
ekākṣaraṃ nidhanam upayanti rathantarasyānativādāya
anativādyenaṃ bhrātṛvyo bhavati ya evaṃ veda
somasāma bhavati
yathā vā imā anyā oṣadhayaḥ evaṃ soma āsīt sa tapo 'tapyata sa etat somasāmāpaśyat tena rājyamādhipatyam agacchad yaśo 'bhavad rājyam ādhipatyaṃ gacchati yaśo bhavati somasāmnā tuṣṭuvānaḥ
yaudhājayaṃ bhavati yad eva yaudhājayasya brāhmaṇam
auśanaṃ yad auśanasya stomaḥ
abhi tvā śūra nonuma ity abhīti rathantarasya rūpaṃ rathantaraṃ hy etad ahaḥ
kayā naś citra ābhuvad iti kavatyas tena prājāpatyāḥ ko hi prajāpatiḥ prajāpater āptyai
taṃ vo dasmam ṛtīṣahaṃ vasor mandānam andhaso 'bhivatsaṃ na svasareṣu dhenava ity abhīti rathantarasya rūpaṃ rathantaraṃ hy etad ahaḥ
indraṃ gīrbhir havāmaha iti havanta evainam
tarobhir vo vidadvasum iti stomo vai taro yajño vidadvasuḥ stomena vai yajño yujyate yat tarobhir vo vidadvasum ity āha yajñam eva tad yunakti
rathantaraṃ bhavati brahma vai rathantaraṃ brahma prāyaṇīyam ahar brahmaṇa eva tad brahmākramya prayanti
iyaṃ vai rathantaram asyām eva pratiṣṭhāya sattram āsate
vāmadevyaṃ bhavati paśavo vai vāmadevyaṃ paśūnām avaruddhyai prājāpatyaṃ vai vāmadevyaṃ prajāpatāv eva pratiṣṭhāya sattram āsate
naudhasaṃ bhavati brahma vai naudhasaṃ brahma prāyaṇīyam ahar brahmaṇa eva tad brahmākramante
kāleyaṃ bhavati samānaloke vai kāleyaṃ ca rathantaraṃ ceyaṃ vai rathantaraṃ paśavaḥ kāleyam asyāṃ caiva paśuṣu ca pratiṣṭhāya sattram āsate
dravadiḍaṃ tathā hy etasyāhno rūpaṃ stomaḥ
pra somāso madacyuta iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāty ayā pavasva devayur ity eti rathantarasya rūpaṃ rāthantaraṃ hy etad ahaḥ pavate 'har yato harir iti bṛhato rūpaṃ bṛhad eva tad etasminn ahani yunakti tad yuktaṃ śva ārabhante pra sunvānāyāndhasa iti pravatyo bhavanti praṇinīṇyam iva hy etad ahar abhi priyāṇi pavate canohita ity abhīti rathantarasya rūpaṃ rāthantaraṃ hy etad ahaḥ
yajñā yajñā vo agnaya ity agnir vai yajño yajña eva tad yajñaṃ pratiṣṭhāpayati
gāyatraṃ bhavati yad eva gāyatrasya brāhmaṇam
saṃhitaṃ bhavati vyakṣaraṇidhanaṃ pratiṣṭhāyai pratiṣṭhāyaiva sattram āsate
saphaṃ bhavati
saphena vai devā imān lokān samāpnuvan yat samāpnuvaṃs tat saphasya saphatvam imān evaitena lokān samāpya sattram āsate
ākṣāraṃ bhavati
aṣṭau vā etāḥ kāmadughā āsaṃs tāsām ekā samaśīryata sā kṛṣir abhavad ṛdhyate 'smai kṛṣau ya evaṃ veda
tāsu devāsurā aspardhanta te devā asurān kāmadughābhya ākṣāreṇānudanta nudate bhrātṛvyaṃ kāmadughābhya ākṣāreṇa tuṣṭuvānaḥ
ebhyo vai lokebhyo raso 'pākrāmat taṃ prajāpatir ākṣāreṇākṣārayad yad ākṣārayat tad ākṣārasyākṣāratvam
tasmād yaḥ purā puṇyo bhūtvā paścāt pāpīyān syād ākṣāraṃ brahmasāma kurvītātmany eved indriyaṃ vīryaṃ rasam ākṣārayati
januṣaikarcau bhavato 'hno dhṛtyai yad vā etasyāhno 'dhṛtaṃ tad etābhyāṃ dādhāra
gaurīvitaṃ bhavati
gaurīvitir vā etacchāktyo brāhmaṇo 'tiriktam apaśyat tad gaurīvitam abhavat
atiriktaṃ vā etad atiriktena stuvanti yad gaurīvitenāhīnāñchvastanavad bhavaty api prajāyā upakﾱptam
vṛṣā vā etad vājisāma vṛṣabho retodhā adya stuvanti śvaḥ prajāyate
anuṣṭubhi chandasāṃ kriyate 'nuṣṭubbhi chandasāṃ yoniḥ svāyām eva tad yonau reto dhatte prajātyai
prajāyate bahur bhavati ya evaṃ veda
dvyudāsaṃ bhavaty etau vā udāsau svargasya lokasyāvasānadarśau pūrveṇa pūrvam ahaḥ saṃsthāpayanty uttareṇottaram ahar abhyativadanti
tad yathādaḥ pūrvedyuḥ spaṣṭaṃ tṛṇodakam anvavasyanto yanty evam eva tābhyāṃ svargaṃ lokam anvavasyanto yanti
gautamaṃ bhavati
sāmārṣeyavat svargāya yujyate svargāllokānna cyavate tuṣṭuvānaḥ
yad u caivānuṣṭubhasya madhye nidhanasya brāhmaṇaṃ tad u caitasya
kāvaṃ bhavati
lokavindu sāma vindate lokaṃ kāvena tuṣṭuvānaḥ
svāram u svareṇa svareṇa hi devebhyo 'ntato 'nnādyaṃ pradīyate svareṇaiva tad devebhyo 'ntato 'nnādyaṃ prayacchati
yajñāyajñīyaṃ bhavati
vāg yajñāyajñīyaṃ vāci yajñaḥ pratiṣṭhito vācy eva tad yajñam antataḥ pratiṣṭhāpayanti taṃ vāco 'dhi śva ārabhante
trivṛd eva stomo bhavati tejase brahmavarcasāya
pavasva vāco agriya iti dvitīyasyāhnaḥ pratipad bhavati
pavasveti rāthantaraṃ rūpam agriya iti bārhatam ubhe rūpe samārabhate dvirātrasyāvisraṃsāya
pavasvendo vṛṣāsuta ity anurūpo bhavati vṛṣaṇvad vā etad aindraṃ traiṣṭubham ahar yat dvitīyaṃ tad eva tad abhivadati
pūrvam u tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam
anurūpa enaṃ putro jāyate ya evaṃ veda
stotrīyānurūpau tṛcau bhavataḥ prāṇāpānānām avaruddhyai
vṛṣaṇvantas tṛcā bhavatīndriyasya vīryasyāvaruddhyai
tṛca uttamo bhavati
yenaiva prāṇena prayanti tam abhyudyanti
pañcadaśa eva stomo bhavati
ojasy eva tad vīrye pratitiṣṭhati ojo vīryaṃ pañcadaśaḥ
ubhābhyāṃ vai rūpābhyāṃ bahiṣpavamānyo yujyante yatsāmā stomo bhavati tad ājyeṣu
nirāhopasthitāny ājyāni bhavanti
agniṃ dūtaṃ vṛṇīmahe mitraṃ vayaṃ havāmaha indram id gāthino bṛhad indre agnā namo bṛhad iti bārhatam eva tad rūpaṃ nirdyotayati stomaḥ
vṛṣā pavasva dhārayeti gāyatrī bhavaty ahno dhṛtyai
vṛṣaṇvatyas triṣṭubho rūpeṇa traiṣṭubhaṃ hy etad ahaḥ
punānas soma dhārayeti dhṛtyai
vṛṣā śoṇo abhikanikradad gā iti
vṛṣaṇvatyas triṣṭubho rūpeṇa samṛddhā vṛṣaṇvad vā etad aindraṃ traiṣṭubham ahar yat dvitīyaṃ tad eva tad abhivadati
gāyatraṃ bhavati yad eva gāyatrasya brāhmaṇam
yauktāśvaṃ bhavati
yuktāśvo vā āṅgirasaḥ śiśū jātau viparyaharat tasmān mantro 'pākrāmat sa tapo 'tapyata sa etad yauktāśvam apaśyat taṃ mantra upāvartata tad vāva sa tarhy akāmayata kāmasani sāma yauktāśvaṃ kāmam evaitenāvarunddhe
āyāsye bhavataḥ
ayāsyo vā āṅgirasa ādityānāṃ dīkṣitānām annādyam āśnāt taṃ śug ārchat sa tapo 'tapyata sa ete āyāsye apaśyat tābhyāṃ śucam apāhatāpa śucaṃ hata āyāsyābhyāṃ tuṣṭuvānaḥ
ebhyo vai lokebhyo vṛṣṭir apākrāmat tām ayāsya āyāsyābhyām acyāvayat cyāvayati vṛṣṭim āyāsyābhyāṃ tuṣṭuvānaḥ
annādyaṃ vāva tad ebhyo lokebhyo 'pākrāmat tad ayāsya āyāsyābhyām acyāvayat cyāvayaty annādyam āyāsyābhyāṃ tuṣṭuvānaḥ
vāsiṣṭhaṃ bhavati
vasiṣṭho vā etena vaiḍavaḥ stutvāñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ stomaḥ
tvām iddhi havāmaha iti tvam iti bṛhato rūpaṃ bārhataṃ hy etad ahaḥ
abhipravaḥ surādhasam iti yuñjate vai pūrveṇāhnā hy etena prayanti
tvām idā hyo nara ity adya caiva hyaś ca samārabhate dvirātrasyāvisraṃsāya
bṛhad bhavati varṣma vai bṛhad varṣma dvitīyam ahar varṣmaṇa eva tad varṣmākramante
śyaitaṃ bhavati sāmnorvāho yajñasya santatyai
mādhucchandasaṃ bhavati sāmārṣeyavat svargāya yujyate svargāl lokān na cyavate tuṣṭuvānaḥ
ūrdhveḍaṃ tathā hy etasyāhno rūpaṃ stomaḥ
yas te mado vareṇya iti gāyatrī bhavati
madavad vai rasavat tṛtīyasavanaṃ madam eva tad rasaṃ dadhāti
pavasva madhumattama iti pavanta iva hy etenāhnā madhumattama ity annaṃ vai madhv annādyam eva tad yajamāne dadhāti
indram accha sutā ima itīndriyasya vīryasyāvaruddhyai
ayaṃ pūṣā rayir bhaga ity anuṣṭubhaḥ satyas triṣṭubho rūpeṇa traiṣṭubhaṃ hy etad ahaḥ
vṛṣāmatīnāṃ pavate vicakṣaṇa iti jagatyaḥ satyas triṣṭubho rūpeṇa traiṣṭubhaṃ hy etad ahaḥ
gāyatraṃ bhavati yad eva gāyatrasya brāhmaṇam
hāviṣmataṃ bhavati
haviṣmāṃś ca vai haviṣkṛccāṅgirasāvāstāṃ dvitīye 'hani haviṣmān arādhnon navame 'hani haviṣkṛt
ayaṃ haviṣmān ity eva jātam ahar jātaṃ somaṃ prāha devebhyaḥ sāmnaivāsmā āśiṣam āśāste sāma hi satyāśīḥ
śaṅku bhavaty ahno dhṛtyai yad vā adhṛtaṃ śaṅkunā tad dādhāra
tad u sīdantīyam ity āhur etena vai prajāpatir ūrdhva imān lokān asīdad yad asīdat tat sīdantīyasya sīdantīyatvam ūrdhva imān lokān sīdati sīdantīyena tuṣṭuvānaḥ
sujñānaṃ bhavati
svarvad vai rāthantaraṃ rūpaṃ svarṇidhanaṃ bārhatam
svarṇidhanaṃ bhavati tathā hy etasyāhno rūpam
plavau vā etāv upohante svargasya lokasya samaṣṭyai
gaurīvitaṃ bhavati yad eva gaurīvitasya brāhmaṇam
krauñcaṃ bhavati
vāg vai krauñcaṃ vāg dvādaśāho vācy eva tad vācā stuvate yajñasya prabhūtyai
yāmaṃ bhavati
etena vai yamo 'napajayyam amuṣya lokasyādhipatyam āśnutānapajayyam amuṣya lokasyādhipatyam aśnute yāmena tuṣṭuvānaḥ
etena vai yamī yamaṃ svargaṃ lokam agamayat svargasya lokasyānukhyātyai svargāl lokān na cyavate tuṣṭuvānaḥ stomaḥ
ehy ū ṣu bravāṇi ta ity ehivatyo bhavanti tṛtīyasyāhna upahavāya santatyai
apacchid iva vā etad yajñakāṇḍaṃ yad ukthāni yad eti salomatvāya
evā hy asi vīrayur iti samānaṃ vadantīdam ittham asad iti
indraṃ viśvā avīvṛdhann ity avardhanta hy etarhi yajamānam evaitayā vardhanti
sākamaśvaṃ bhavaty ukthānām abhijityā abhikrāntyai
etena hy agra ukthāny adhyajayann etenābhyakrāman
āmahīyavaṃ bhavati kﾱptiś cānnādyaṃ ca samānaṃ vadantīṣu kriyata idam ittham asad iti
kṣatraṃ vā etad ahar abhinirvadati yat pañcadaśaṃ yad gāyatrīṣu brahmasāma bhavati brahma caiva tat kṣatraṃ ca sayujī karoti brahmaiva kṣatrasya purastān nidadhati brahmaṇe kṣatraṃ ca viśaṃ cānuge karoti
brahma vai pūrvam ahaḥ kṣatraṃ dvitīyaṃ yad gāyatrīṣu brahmasāma bhavati brahma tad yaśasārdhayati brahma hi gāyatrī
tad u samānaṃ vadantīṣu kriyate samṛddhyai
āṣṭādaṃṣṭre bhavataḥ
aiyāhā iti vā indro vṛtram ahann aiyādohoveti nyagṛhṇād vārtraghne sāmanī vīryavatī
ojo evaitābhyāṃ vīryam avarunddhe
pañcadaśa eva stomo bhavaty ojasy eva tad vīrye pratitiṣṭhaty ojo vīryaṃ pañcadaśaḥ
davidyutatyā ruceti tṛtīyasyāhnaḥ pratipad bhavati
davidyutatī vai gāyatrī pariṣṭobhantī triṣṭub gavāśīr jagatī trīṇi rūpāṇi samārabhate trirātrasyāvisraṃsāya
ete asṛgram indava ity anurūpo bhavati
eta iti vai prajāpatir devān asṛjatāsṛgram iti manuṣyān indava iti pitṝṃs tad eva tad abhivadati
pūrvam u caiva tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda
stotrīyānurūpau tṛcau bhavataḥ prāṇāpānānām avaruddhyai
rājā medhābhir īyate pavamāno manāv adhy antarikṣeṇa yātava iti
antarikṣadevatyas tṛco bhavaty antarikṣadevatyam etad ahar yat tṛtīyaṃ tad eva tad abhivadati
pañcarco bhavati pañcapadā paṅktiḥ pāṅktam annam annādyasyāvaruddhyai
tṛca uttamo bhavati yenaiva prāṇena prayanti tam abhyupayanti
saptadaśa eva stomo bhavati pratiṣṭhāyai prajātyai
agnināgniḥ samidhyata ity āgneyam ājyaṃ bhavati
pūrve eva tad ahanī samiddhe tṛtīyam ahar abhisaminddhe
mitraṃ huve pūtadakṣam iti rāthantaram maitrāvaruṇam
huva iti vai rāthantaraṃ rūpam
rathantaram etat parokṣaṃ yad vairūpaṃ rāthantaram eva tad rūpaṃ nirdyotayati
indreṇa saṃ hi dṛkṣusa ity aindram
sam iva vā ime lokā dadṛśire 'ntarikṣadevatyam etad ahar yat tṛtīyaṃ tad eva tad abhivadati
tā huve yayor idam iti rāthantaram aindrāgnam
huva iti vai rāthantaraṃ rūpaṃ rathantaram etat parokṣaṃ yad vairūpaṃ rāthantaram eva tad rūpaṃ nirdyotayati stomaḥ
uccā te jātam andhasa iti gāyatrī bhavati
udvad vā etad ahar yat tṛtīyaṃ tad eva tad abhivadati
andhasvatī bhavaty ahar vā andho 'hna ārambhaḥ
abhi somāsa āyava iti
abhīti rathantarasya rūpaṃ bṛhad iti bṛhata ubhayoḥ saha rūpam upaityubhau hi varṇāvetad ahaḥ
tisro vāca īrayati pravahnir iti tṛtīyasyāhno rūpaṃ tena tṛtīyam ahar ārabhante
triṣṭubhaḥ satyo jagatyo rūpeṇa jāgataṃ hyetad ahaḥ
gāyatraṃ bhavati yad eva gāyatrasya brāhmaṇam
vaiṣṭambhaṃ bhavati
ahar vā etad avlīyata tad devā vaiṣṭambhair vyaṣṭabhnuvaṃs tad vaiṣṭambhasya vaiṣṭambhatvam
diśa iti nidhanam upayanti diśāṃ dhṛtyai
paurūmadgaṃ bhavati
ahar vā etad avlīyamānaṃ tad rakṣāṃsy anvasacanta tasmād devāḥ paurūmadgena rakṣāṃsyapāghnann apa pāpmānaṃ hate paurūmadgena tuṣṭuvānaḥ
devāś ca vāsurāś cāspardhanta te devā asurāṇāṃ paurūmadgena puro 'majjayan yat puro 'majjayaṃstasmāt paurūmadgaṃ pāpmānam evaitena bhrātṛvyaṃ majjayati
gautamaṃ bhavati
yad eva gautamasya brāhmaṇam
ubhayataḥstobhaṃ tathā hy etasyāhno rūpam
antarikṣaṃ bhavati
antarikṣadevatyam etad ahar yat tṛtīyam antarikṣa eva tad antarikṣeṇa stuvate pratiṣṭhāyai
āṣkāraṇidhanaṃ kāṇvaṃ bhavati
as iti vai rāthantaraṃ rūpaṃ has iti bārhataṃ tṛtīyam eva tad rūpam upayanti samṛddhyai
aṅgirasāṃ saṃkrośo bhavati
etena vā aṅgirasaḥ saṃkrośamānāḥ svargaṃ lokam āpan svargasya lokasyānukhyātyai svargāllokān na cyavate tuṣṭuvānaḥ stomaḥ
yaddyāva indra te śatam iti śatavatyo bhavanti
śatavad vai paśūnāṃ rūpaṃ sahasravat paśūnām evaitābhī rūpam avarunddhe
vayaṃ gha tvā sutāvanta iti satobṛhatyo varṣīyaś chanda ākramate 'napabhraṃśāya
taraṇir it siṣāsati vājaṃ purandhyā yujā ā va indraṃ puruhūtaṃ name girety āvad akṣaram uddhatam iva vai tṛtīyam ahar yad etad āvadakṣaraṃ bhavaty ahar evaitena pratiṣṭhāpayati
pañcanidhanaṃ vairūpaṃ pṛṣṭhaṃ bhavati diśāṃ dhṛtyai
pañcapadā paṅktiḥ pāṅktam annam annādyasyāvaruddhyai
diśāṃ vā etat sāma yad vairūpaṃ diśo hy evaitenābhivadati
atha yat pañcanidhanaṃ tenartūnāṃ pañca hy ṛtavaḥ
ṛtubhiś ca vā ime lokā digbhiś cāvṛtās teṣv evobhayeṣu yajamānaṃ pratiṣṭhāpayati yajamānaṃ vā anupratitiṣṭhantam udgātā pratitiṣṭhati ya evaṃ vidvān vairūpeṇodgāyati
digvad bhavati bhrātṛvyasyāpanuttyai
diśaṃ viśam iti nidhanam upayanti diśāṃ dhṛtyai
has ity upariṣṭād diśāṃ nidhanam upayanti tena bārhatam
rāthantaro vā ayaṃ loko bārhato 'sāv ubhe eva tad bṛhadrathantarayo rūpeṇāparādhnoti
anaḍvāhau vā etau devayānau yajamānasya yad bṛhadrathantare tāv eva tad yunakti svargasya lokasya samaṣṭyai
aśvavad bhavati prajātyai
yathā maṇḍūka āṭ karoty evaṃ nidhanam upayanty ayātayāmatāyai
dvādaśa vairūpāṇi bhavanti dvādaśamāsāḥ saṃvatsaraḥ saṃvatsara eva pratitiṣṭhati
virūpaḥ saṃvatsaro virūpam annam annādyasyāvaruddhyai
mahāvaiṣṭambhaṃ brahmasāma bhavaty annādyasyāvaruddhyai
yadā vai puruṣo 'nnam atty athāntarato viṣṭabdhaḥ
diśa iti nidhanam upayanti diśāṃ dhṛtyai
satobṛhatīṣu stuvanti pūrvayor ahnoḥ pratyudyamāya
rauravam acchāvākasāma bhavati
agnir vai rūro rudro 'gniḥ
agnir vā etasya paśūn apakramayati yasya paśavo 'pakrāmanty agnir eva tasya paśūn abhikramayati yasya paśavo 'bhikrāmanti
abhy abhy evāsya paśavaḥ krāmanti ya evaṃ vidvān rauraveṇa stuvate
pariṣṭubdheḍaṃ tathā hy etasyāhno rūpaṃ stomaḥ
tisro vāca udīrata iti tṛtīyasyāhno rūpaṃ tena tṛtīyam ahar ārabhante
udvad vā etat trivad ahar yat tṛtīyaṃ tad eva tad abhivadati
ā sotā pariṣiñcateti parivatyo bhavanti
anto vai tṛtīyam ahas tasyaitāḥ paryāptyai
sakhāya āniṣīdatety uddhatam iva vai tṛtīyam ahar yad āha niṣīdatety ahar evaitena pratiṣṭhāpayati
sutāso madhumattamā ity anuṣṭubhaḥ satyo jagatyo rūpeṇa jāgataṃ hy etad ahaḥ
pavitraṃ te vitataṃ brahmaṇaspata iti
vitatam iva vā idam antarikṣam antareme antarikṣadevatyam etad ahar yat tṛtīyaṃ tad eva tad abhivadati
gāyatraṃ bhavati yad eva gāyatrasya brāhmaṇam
pāṣṭhauhaṃ bhavati
paṣṭhavāḍvā etenāṅgirasaś caturthasyāhno vācaṃ vadantīm upāśṛṇot sa ho vāg iti nidhanam upait tad asyābhyuditaṃ tad ahar avasat
vācaḥ sāma bhavati
vāg vai dvādaśāho vācy eva tad vācā stuvate yajñasya prabhūtyai
niṣkirīyāḥ sattram āsata te tṛtīyam ahar na prājānaṃs tān etat sāma gāyamānān vāg upāplavat tena tṛtīyam ahaḥ prājānaṃs te 'bruvann iyaṃ vāva nas tṛtīyam ahar adīdṛśad iti tṛtīyasyaivaiṣāhno dṛṣṭiḥ
śauktaṃ bhavati
śuktir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāllokānna cyavate tuṣṭuvānaḥ
gaurīvitaṃ bhavati yad eva gaurīvitasya brāhmaṇam
tvāṣṭrīsāma bhavati
indraṃ vā akṣyāmayiṇaṃ bhūtāni nāsvāpayaṃs tam etena tvāṣṭryo 'svāpayaṃs tad vāva tās tarhy akāmayanta
kāmasani sāma tvāṣṭrīsāma kāmam evaitenāvarunddhe
indro vṛtrād bibhyad gāṃ prāviśat taṃ tvāṣṭryo 'bruvañ janayāmeti tam etaiḥ sāmabhir ajanayañ jāyāmahā iti vai sattram āsate jāyanta eva
ariṣṭaṃ bhavati
devāś ca vā asurāś cāspardhanta yaṃ devānām aghnan na sa samabhavad yam asurāṇāṃ saṃ so 'bhavat te devās tapo 'tapyanta ta etad ariṣṭam apaśyaṃs tato yaṃ devānām aghnat saṃ so 'bhavad yam asurāṇāṃ na sa samabhavad anenāriṣāmeti tad ariṣṭasyāriṣṭatvam ariṣṭyā evāriṣṭam antataḥ kriyate
trīḍaṃ bhavati trirātrasya dhṛtyai
dravantīm iḍām uttamām upayanti caturthasyāhnaḥ santatyai stomaḥ
pra maṃhiṣṭhāya gāyateti
yad gāyateti mahasa eva tad rūpaṃ kriyate
taṃ te madaṃ gṛṇīmasīti madavad vai rasavat tṛtīyasavanaṃ madam eva tad rasaṃ dadhāti
śrudhī havaṃ tiraścyā iti śrutyā eva
pramaṃhiṣṭhīyaṃ bhavati
pramaṃhiṣṭhīyena vā indro vṛtrāya vajraṃ prāvartayat tam astṛṇuta bhrātṛvyavān pramaṃhiṣṭhīyenokthāni praṇayeta stṛṇute bhrātṛvyaṃ vasīyān ātmanā bhavati
hārivarṇaṃ bhavati
indraś ca vai namuciś cāsuraḥ samadadhātāṃ na no naktaṃ na divā hanan nārdreṇa na śuṣkeṇeti tasya vyuṣṭāyām anudita āditye 'pāṃ phenena śiro 'chinad etad vai na naktaṃ na divā yat vyuṣṭāyām anudita āditya etan nārdraṃ na śuṣkaṃ yad apāṃ phenas tad enaṃ pāpīyaṃ vācaṃ vadad anvavartata vīrahannadruho 'druha iti tan narcā na sāmnāpahantum aśaknot
hārivarṇasyaiva nidhanenāpāhata
apa śucaṃ hate hārivarṇasya nidhanena śriyaṃ ca haraś copaiti tuṣṭuvānaḥ
tairaścyaṃ bhavati
aṅgirasaḥ svargaṃ lokaṃ yanto rakṣāṃsy anvasacanta tāny etena tiraścyāṅgirasas tiryaṅ paryavaid yat tiryaṅ paryavait tasmāt tairaścyaṃ pāpmā vāva sa tān asacata taṃ tairaścyenāpāghnatāpa pāpmānaṃ hate tairaścyena tuṣṭuvānaḥ
saptadaśa eva stomo bhavati pratiṣṭhāyai prajātyai
pra ta āśvinīḥ pavamāna dhenava iti caturthasyāhnaḥ pratipad bhavati
āpte trirātre gāyatryā rūpeṇa prayanti prati vai gāyatryā rūpam
jagatī pratipad bhavati jāgatam etad ahar yat tṛtīyaṃ jagatyā eva taj jagatīm abhisaṃkrāmanti
yad ato 'nyā pratipatsyāt pratikūlaṃ vānukūlaṃ vā syāt
pavamāno ajījanad ity anurūpo bhavati
janadvad vā etad ahar yac caturtham annādyaṃ janayati virājaṃ janayaty ekaviṃśaṃ stomaṃ janayati
pūrvam u caiva tadrūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda
stotrīyānurūpau tṛcau bhavataḥ prāṇāpānānām avaruddhyai
ṣaḍṛcau bhavata ṛtūnāṃ dhṛtyai
tṛca uttamo bhavati yenaiva prāṇena prayanti tam abhyudyanty ekaviṃśa eva stomo bhavati pratiṣṭhāyai pratitiṣṭhati
janasya gopā ajaniṣṭa jāgṛviḥ ity āgneyam ājyaṃ bhavati
janadvad vā etad ahar yac caturtham annādyaṃ janayati virājaṃ janayaty ekaviṃśaṃ stomaṃ janayati
ayaṃ vāṃ mitrāvaruṇā iti bārhataṃ maitrāvaruṇam
bṛhad etat parokṣaṃ yad vairūpaṃ bārhatam eva tad rūpaṃ nirdyotayati
indro dadhīco asthibhir iti dādhīcas tṛco bhavati
dadhyaṅ vā āṅgiraso devānāṃ purodhānīya āsīd annaṃ vai brahmaṇaḥ purodhā annādyasyāvaruddhyai
iyaṃ vām asya manmana ity aindrāgnam
indrāgnī pūrvyastutir abhrād vṛṣṭir ivājanīty ānuṣṭubhī vai vṛṣṭir ānuṣṭubham etad ahar yac caturthaṃ samīcyau virājau dadhāty annādyāya stomaḥ
pavasva dakṣasādhana iti gāyatrī bhavati siddhyai
yat pavasveti tad bṛhato rūpaṃ bārhataṃ hy etad ahaḥ
tavāhaṃ soma rarāṇa sakhya indo dive dive purūṇi babhro ni caranti māmava paridhīṃr ati tāṁ ihīti
ati hy āyañchakunā iva paptimety ati hy apatat
punāno akramīd abhīti
gāyatryaḥ satyas triṣṭubho rūpeṇa tasmāt triṣṭubhāṃ loke kriyante
gāyatraṃ bhavati yad eva gāyatrasya brāhmaṇam
caturṇidhanam ātharvaṇaṃ bhavati catūrātrasya dhṛtyai
catuṣpadānuṣṭub ānuṣṭubham etad ahar yaccaturtham
bheṣajaṃ vā ātharvaṇāni bheṣajam eva tat karoti
nidhanakāmaṃ bhavati
ekaṃ vā anyena niruktena nidhanena kāmaṃ sanoty athaitan nidhanakāmaṃ sarveṣāṃ kāmānām avaruddhyai
āṣṭādaṃṣṭraṃ bhavati
yad evāṣṭādaṃṣṭrasya brāhmaṇam
ābhīśavaṃ bhavaty ahno dhṛtyai
yad vā adhṛtam abhīśunā tad dādhāra
anutunnaṃ gāyati tathā hy etasyāhno rūpam
caturṇidhanam āṅgirasaṃ bhavati catūrātrasya dhṛtyai
svaḥpṛṣṭhaṃ tathā hy etasyāhno rūpam
sattrāsāhīyaṃ bhavati
yad vā asurāṇām asoḍham āsīt tad devāḥ sattrāsāhīyenāsahanta satrainān asakṣmahīti tat sattrāsāhīyasya sattrāsāhīyatvam
satrā bhrātṛvyaṃ sahate sattrāsāhīyena tuṣṭuvānaḥ
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti
vṛṣaṇvatyo gāyatrayo bhavanti tad u traiṣṭubhād rūpān na yanti stomaḥ
pibā somam indra mandatu tvā yaṃ te suṣāva haryaśvādriḥ sotur bāhubhyāṃ suyato 'nārvety āyatam iva vai caturtham ahas tasyaiva yatyai
viśvāḥ pṛtanā abhibhūtaraṃ nara ity atijagatī varṣīyaś chanda ākramate 'napabhraṃśāya
apabhraṃśa iva vā eṣa yajjyāyasaś chandasaḥ kanīyaś chanda upaiti yad eṣā caturthe 'hany atijagatī kriyate 'napabhraṃśāya
yo rājā carṣaṇīnām iti
rājye hy etarhi vāco 'gacchan rājyam evaitayā yajamānaṃ gamayanti
chandobhir vai devā ādityaṃ svargaṃ lokam aharan sa nādhriyata taṃ vairājasya nidhanenādṛṃhaṃs tasmāt parāṅ cārvāṅ cādityas tapati parāṅ cārvāṅ cekāraḥ
prastāvaṃ prastutya viṣṭambhān viṣṭabhnoti mukhata eva tad annādyaṃ dhatte mukhaṃ hi sāmnaḥ prastāvaḥ
daśakṛtvo viṣṭabhnoti daśākṣarā virāḍ vairājam annam annādyasyāvaruddhyai
triṃśatkṛtvo viṣṭabhnoti bhūyaso 'nnādyasyāvaruddhyai
vairājaṃ sāma bhavati virāṭsu stuvanti vairājā viṣṭambhāḥ samīcīr virājo dadhāty annādyāya
anutunnaṃ gāyati retodheyāyānutunnāddhi reto dhīyate
dakṣiṇa ūrāv udgātur agniṃ manthanti dakṣiṇato hi retaḥ sicyate
upākṛte 'hiṅkṛte manthanti jātam abhihiṅkaroti
tasmājjātaṃ putraṃ paśavo 'bhihiṅkurvanti
tasmai jātāyāmīmāṃsanta gārhapatye praharāmā3 āgnīdhrā3 āhavanīyā3 iti
āhavanīye praharanty etadāyatano vai yajamāno yadāhavanīye svam eva tad āyatanaṃ jyotiṣmat karoti
jyotiṣmān brahmavarcasī bhavati ya evaṃ veda
abhijuhoti śāntyā ājyenābhijuhoti tejo vā ājyaṃ teja eva tad ātman dhatte
preddho agne dīdihi puro na iti virājābhijuhoty annaṃ virāḍ annādyasyāvaruddhyai
traiśokaṃ brahmasāma bhavati
atijagatīṣu stuvanty ahna utkrāntyā ud vā etenāhnā krāmanti
diveti nidhanam upayanti pāpmano 'pahatyā apa pāpmānaṃ hate traiśokena tuṣṭuvānaḥ
bhāradvājasya pṛśny achāvākasāma bhavati
annaṃ vai devāḥ pṛśnīti vadanty annādyasyāvaruddhyai
iḍābhir aiḍaṃ tathā hy etasyāhno rūpaṃ stomaḥ
pari priyā divaḥ kavir iti parivatyo bhavanty anto vai caturtham ahas tasyaitāḥ paryāptyai
tvaṃ hy aṅga daivyeti tvam iti bṛhato rūpaṃ bārhataṃ hy etad ahaḥ
somaḥ punāna ūrmiṇāvyavāraṃ vidhāvati agre vācaḥ pavamānaḥ kanikradad iti
agraṃ hy etarhi vāco 'gacchann agram evaitayā yajamānaṃ gamayanti
purojitī vo andhasa iti virājau vairājaṃ hy etad ahaḥ
somaḥ pavate janitā matīnām iti prātassavane ṣoḍaśinaṃ gṛhītaṃ taṃ tṛtīyasavane prajanayanti
triṣṭubhaḥ satyo jagatyo rūpeṇa tasmājjagatīnāṃ loke kriyante
gāyatraṃ bhavati yad eva gāyatrasya brāhmaṇam
aurṇāyavaṃ bhavati
aṅgiraso vai sattram āsata teṣām āptaḥ spṛtaḥ svargo loka āsīt panthānaṃ tu devayānaṃ na prājānaṃs teṣāṃ kalyāṇa āṅgiraso dhyāyam udavrajat sa ūrṇāyuṃ gandharvam apsarasāṃ madhye preṅkhayamāṇam upait sa iyām iti yāṃ yām abhyadiśat sainam akāmayata tam abhyavadat kalyāṇā3 ity āpto vai vaḥ spṛtaḥ svargo lokaḥ panthānaṃ tu devayānaṃ na prajānīthedaṃ sāma svargyaṃ tena stutvā svargaṃ lokam eṣy atha mā tu voco 'ham adarśam iti
sa ait kalyāṇaḥ so 'bravīd āpto vai naḥ spṛtaḥ svargo lokaḥ panthānaṃ tu devayānaṃ na prajānīma idaṃ sāma svargyaṃ tena stutvā svargaṃ lokam eṣyāma iti kas te 'vocad ity aham evādarśam iti tena stutvā svargaṃ lokam āyann ahīyata kalyāṇo 'nṛtaṃ hi so 'vadat sa eṣaḥ śvitraḥ
svargyaṃ vā etat sāma svargalokaḥ puṇyaloko bhavaty aurṇāyavena tuṣṭuvānaḥ
bṛhatkaṃ bhavati
sāmārṣeyeṇa praśastaṃ tvaṃ hīty annādyasyāvaruddhyai hīti vā annaṃ pradīyate ṣoḍaśinam u caivaitenodyacchati
ātīṣādīyaṃ bhavati
āyur vā ātīṣādīyam āyuṣo 'varuddhyai
ā tamitor nidhanam upayanty āyur eva sarvam āpnuvanti
nānadaṃ bhavati
jyāyo'bhyārambham atihāya pañcamam ahaḥ ṣaṣṭhasyāhna ārambhas tena ṣaṣṭham ahar ārabhante santatyai
ṣoḍaśākṣareṇa prastauti ṣoḍaśinam u caivaitenodyacchati
āndhīgavaṃ bhavati
padyā vā anyā virāḍ akṣaryānyāsmāl lokāt padyayā virājānnādyamavarunddhe 'muṣmād akṣaryayobhayor anayor lokayor annādyam avarunddha āndhīgavena tuṣṭuvānaḥ
vātsapraṃ bhavati
etasmin vai vairājaṃ pratiṣṭhitaṃ pratitiṣṭhati vātsapreṇa tuṣṭuvānaḥ
vatsaprīr bhālandanaḥ śraddhāṃ nāvindata sa tapo 'tapyata sa etad vātsapram apaśyat sa śraddhām avindata śraddhāṃ vindāmahā iti vai sattram āsate vindate śraddhām
īnidhanaṃ tathā hy etasyāhno rūpaṃ nidhanāntāḥ pavamānā bhavanty ahno dhṛtyai stomaḥ
agniṃ vo vṛdhantam iti
avardhanta hy etarhi yajamānam eva tathā vardhayanti
vayam u tvām apūrvyety apūrvāṃ hy etarhi prajāpates tanūm agacchann apūrvam evaitayā yajamānaṃ gamayanti
imam indra sutaṃ piba jyeṣṭham amartyaṃ madam iti jyaiṣṭhyaṃ hy etarhi vāco 'gacchan jyaiṣṭhyam evaitayā yajamānaṃ gamayanti
saindhukṣitaṃ bhavati
sindhukṣid vai rājanyarṣir jyog aparuddhaś caran sa etat saindhukṣitam apaśyat so 'vāgacchat pratyatiṣṭhad avagacchati pratitiṣṭhati saindhukṣitena tuṣṭuvānaḥ
saubharaṃ bhavati bṛhatas tejaḥ
pannam iva vai caturtham ahas tad etena bṛhatas tejasottabhnoti saubhareṇa
vasiṣṭhasya priyaṃ bhavati
etena vai vasiṣṭha indrasya premāṇam agacchat premāṇaṃ devatānāṃ gacchati vāsiṣṭhena tuṣṭuvānaḥ stomaḥ
indraśca bṛhacca samabhavatāṃ tam indraṃ bṛhad ekayā tanvātyaricyata tasyā abibhedanayā mābhibhaviṣyatīti so 'bravīt ṣoḍaśī te 'yaṃ yajñakratur astv iti sa ṣoḍaśy abhavat tad asya janma
ati śriyā bhrātṛvyaṃ ricyate yo gāyatrīṣu dvipadāsu bṛhatā ṣoḍaśinā stute
upa no haribhiḥ sutam ity etā vai gāyatryo dvipadā etāsu stotavyam
indraḥ prajāpatim upādhāvad vṛtraṃ hanānīti tasmā etām anuṣṭubham apaharasaṃ prāyacchat tayā nāstṛṇuta yad astṛto vyanadat tan nānadasya nānadatvam
taṃ punar upādhāvat tasmai saptānāṃ hotrāṇāṃ haro nirmāya prāyacchat tam astṛṇuta
stṛṇute taṃ yaṃ tustūrṣate ya evaṃ veda
tasmāddharivatīṣu stuvanti harivatīḥ śaṃsanti harivatīṣu graho gṛhyate haro hy asmai nirmāya prāyacchat
ekaviṃśāyatano vā eṣa yat ṣoḍaśī sapta hi prātassavane hotrā vaṣaṭkurvanti sapta mādhyandine savane sapta tṛtīyasavane
gaurīvitaṃ bhavati
gaurīvitirvā etacchāktyo brahmaṇo 'tiriktam apaśyat tad gaurīvitam abhavad atiriktaṃ etad atiriktena stuvanti yad gaurīvitena ṣoḍaśinaṃ śvastanavān bhavaty api prajāyā upakﾱptaḥ
viśālaṃ libujayā bhūtyābhyadhād iti hovācopoditir gopāleyo 'nuṣṭubhi nānadam akar gaurīvitena ṣoḍaśinam astoṣṭāñjasā śriyam upāgān na śriyā avapadyata iti
eṣa vai viśālaṃ libujayā bhūtyābhidadhāti yo 'nuṣṭubhi nānadaṃ kṛtvā gaurīvitena ṣoḍaśinā stute 'ñjasā śriyam upaiti na śriyā avapadyate
śakvarīṣu ṣoḍaśinā stuvīta yaḥ kāmayeta vajrī syām iti
vajro vai ṣoḍaśī vajraḥ śakvaryo vajreṇaivāsmai vajraṃ spṛṇoti vajrī bhavati
anuṣṭupsu ṣoḍaśinā stuvīta yaḥ kāmayeta na mā vāg ativadet
vajro vai ṣoḍaśī vāg anuṣṭub vajreṇaivāsmai vācaṃ spṛṇoti nainaṃ vāg ativadati
asāvi soma indra ta ity etāsu stotavyam
virāṭsv annādyakāmaḥ ṣoḍaśinā stuvīta vajro vai ṣoḍaśī vairājam annaṃ vajreṇaivāsmā annaṃ spṛṇoty annādo bhavati
pra vo mahe mahe vṛdhe bharadhvam ity etāsu stotavyam
trayastriṃśadakṣarā vā etā virājo yad ekaviṃśatiḥ pratiṣṭhā sā yad dvādaśa prajātiḥ sā
pratiṣṭhāya prajāyate no cāntasthāyāṃ jīyate ya evaṃ veda
atha vā etā ekapadās tryakṣarā viṣṇoś chando bhurijaḥ śakvaryaḥ
etābhir vā indro vṛtram ahan kṣipraṃ vā etābhiḥ pāpmānaṃ hanti kṣipraṃ vasīyān bhavati
catustriṃśadakṣarāḥ saṃstuto bhavati trayastriṃśad devatāḥ prajāpatiś catustriṃśo devatānāṃ prajāpatim evopayanty ariṣṭyai
hiraṇyaṃ saṃpradāyaṃ ṣoḍaśinā stuvate jyotiṣmān asya ṣoḍaśī bhavati
aśvaḥ kṛṣṇa upatiṣṭhati sāmyekṣyāya bhrātṛvyalokam eva sa vidhamaṃs tiṣṭhati
ekākṣaraṃ vai devānām avamaṃ chanda āsīt saptākṣaraṃ paramaṃ navākṣaram asurāṇām avamaṃ chanda āsīt pañcadaśākṣaraṃ paramaṃ devāś ca vā asurāś cāspardhanta tān prajāpatir ānuṣṭubho bhūtvāntarātiṣṭhat taṃ devāsurā vyahvayanta sa devān upāvartata tato devā abhavan parāsurāḥ
bhavaty ātmanā parāsya bhrātṛvyo bhavati ya evaṃ veda
te devā asurāṇām ekākṣareṇaiva pañcadaśākṣaram avṛñjata dvyakṣareṇa caturdaśākṣaraṃ tryakṣareṇa trayodaśākṣaraṃ caturakṣareṇa dvādaśākṣaraṃ pañcākṣareṇaikādaśākṣaraṃ ṣaḍakṣareṇa daśākṣaraṃ saptākṣareṇa navākṣaram aṣṭābhir evāṣṭāv avṛñjata
evam eva bhrātṛvyād bhūtiṃ vṛṅkte ya evaṃ veda
aparuddhayajña iva vā eṣa yat ṣoḍaśī kanīyasvina iva vai tarhi devā āsan bhūyasvino 'surāḥ kanīyasvinaḥ bhūyasvinaṃ bhrātṛvyaṃ vṛṅkte ya evaṃ veda
yasmād anyo na paro 'sti jāto ya ābabhūva bhuvanāni viśvā
jyotiṣmān asya ṣoḍaśī bhavati ya evaṃ veda
ekaviṃśa eva stomo bhavati pratiṣṭhāyai pratitiṣṭhati
govit pavasva vasuviddhiraṇyavid iti pañcamasyāhnaḥ pratipad bhavati
govid vā etad vasuviddhiraṇyavid yacchakvaryaḥ
paśavaś śakvaryaḥ sarvaṃ paśubhir vindate
tvaṃ suvīro asi soma viśvavid ityeṣa vāva suvīro yasya paśavas tad eva tad abhivadati
tās te kṣarantu madhumad ghṛtaṃ paya iti madhumad vai ghṛtaṃ payaḥ paśavaḥ kṣaranti tad eva tad abhivadati
pavamānasya viśvavid ity anurūpo bhavati
viśvam eva tad vittam abhivadati viśvaṃ hi paśubhir vindate
pra te sargā asṛkṣateti sṛṣṭānīva hyetarhyahāni
pūrvam u caiva tad rūpam apareṇa rūpeṇānuvadati yat pūrvaṃ rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda stotrīyānurūpau tṛcau bhavataḥ prāṇāpānānām avaruddhyai
saptarcau bhavataḥ chandasāṃ dhṛtyai
caturṛco bhavati pratiṣṭhāyai
tṛca uttamo bhavati yenaiva prāṇena prayanti tam abhyudyanti
triṇava eva stomo bhavati pratiṣṭhāyai puṣṭyai trivṛd vā eṣa puṣṭaḥ
tava śriyo varṣyasyeva vidyuta ity āgneyam ājyaṃ bhavati
śrīr vai paśavaḥ śrīḥ śakvaryaḥ tad eva tad abhivadati
agneś cikitra uṣasām ivetaya itītānīva hyetarhyahānīty ā te yatante rathyo yathā pṛthag ity eva hyetarhyahāni yatante
purūruṇā ciddhy asty avo nūnaṃ vāṃ varuṇeti maitrāvaruṇaṃ yad vai yajñasya duriṣṭaṃ tad varuṇo gṛhṇāti tad eva tad avayajati
uttiṣṭhann ojasā sahety aindram
pañca vā ṛtava utthānasya rūpam ojasā sahety ojasaiva vīryeṇa sahottiṣṭhanti
indrāgnī yuvām ima iti rāthantaram aindrāgnam
rathantaram etat parokṣaṃ yacchakvaryo rāthantaram eva tad rūpaṃ nirdyotayati stomaḥ
arṣā soma dyumattama iti viṣṇumatyo gāyatryo bhavanti
brahma vai gāyatrī yajño viṣṇur brahmaṇy eva tad yajñaṃ pratiṣṭhāpayati
soma uṣvāṇa stotṛbhir iti simānāṃ rūpaṃ svenaivaitās tad rūpeṇa samardhayati
yat soma citram ukthyam iti gāyatryaḥ satyas triṣṭubho rūpeṇa tasmāt triṣṭubhāṃ loke kriyante
gāyatraṃ bhavati yad eva gāyatrasya brāhmaṇam
yaṇvaṃ bhavati paśavo vai yaṇvaṃ paśūnām avaruddhyai
santataṃ gāyati yajñasya saṃtatyai
adhyardheḍaṃ tathā hy etasyāhno rūpam
śākalaṃ bhavati
etena vai śakalaḥ pañcame 'hani pratyatiṣṭhat pratitiṣṭhati śākalena tuṣṭuvānaḥ
vārśaṃ bhavati
vṛśo vaijānas tryaruṇasya traidhātavasyaikṣvākasya purohita āsīt sa aikṣvāko 'dhāvayat brāhmaṇakumāraṃ rathena vyachinat sa purohitam abravīt tava mā purodhāyām idam īdṛg upāgād iti tam etena sāmnā samairayat tad vāva sa tarhy akāmayata kāmasani sāma vārśaṃ kāmam evaitenāvarunddhe
adhyardheḍaṃ tathā hy etasyāhno rūpam
mānavaṃ bhavati
etena vai manuḥ prajātiṃ bhūmānam agacchat prajāyate bahur bhavati mānavena tuṣṭuvānaḥ
ānūpaṃ bhavati
etena vai vadhryaśva ānūpaḥ paśūnāṃ bhūmānam āśnuta paśūnāṃ bhūmānam aśnuta ānūpena tuṣṭuvānaḥ
vāmraṃ bhavati
sāmārṣeyeṇa praśastaṃ yaṃ vai gām aśvaṃ puruṣaṃ praśaṃsanti vāma iti taṃ praśaṃsanty ahar evaitena praśaṃsanti
adhyardheḍaṃ tathā hy etasyāhno rūpam
triṇidhanam āgneyaṃ bhavati pratiṣṭhāyai
agniḥ sṛṣṭo nodadīpyata taṃ prajāpatir etena sāmnopādhamat sa udadīpyata dīptiś ca vā etat sāma brahmavarcasaṃ ca dīptiṃ caivaitena brahmavarcasaṃ cāvarunddhe
śaiśavaṃ bhavati
śiśur vā āṅgiraso mantrakṛtāṃ mantrakṛd āsīt sa pitṝn putrakā ity āmantrayata taṃ pitaro 'bruvan na dharmaṃ karoṣi yo naḥ pitṝn sataḥ putrakā ity āmantrayasa iti so 'bravīd ahaṃ vāva vaḥ pitāsmi yo mantrakṛd asmīti te deveṣv apṛcchanta te devā abruvann eṣa vāva pitā yo mantrakṛd iti tad vai sa udajayad ujjayati śaiśavena tuṣṭuvānaḥ
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti
viṣṇumatyo gāyatryo bhavanti tad u traiṣṭubhād rūpān na yanti stomaḥ
indraḥ prajāpatim upādhāvad vṛtraṃ hanānīti tasmā etacchandobhya indriyaṃ vīryaṃ nirmāya prāyacchad etena śaknuhīti tacchakvarīṇāṃ śakvarītvaṃ sīmānam abhinat tat simā mahnyām akarot tan mahnyā mahān ghoṣa āsīt tan mahānāmnyaḥ
diśaḥ pañcapadā dādhārartūn ṣaṭpadā chandāṃsi saptapadā puruṣaṃ dvipadā
dvyopaśāḥ saṃstutā bhavanti tasmād dvyopaśāḥ paśavaḥ
iḍe abhito 'thakāraṃ tasmācchṛṅge tīkṣṇīyasī stūpāt
upakṣudrā gāyati tasmād upakṣudrāḥ paśavaḥ
asaṃśliṣṭā gāyati tasmād asaṃśliṣṭāḥ paśavaḥ
nānārūpā gāyati tasmān nānārūpāḥ paśavaḥ
āpo vai kṣīrarasā āsaṃste devāḥ pāpavasīyasād abibhayur yad apa upanidhāya stuvate pāpavasīyaso vidhṛtyai
vidhṛtiḥ pāpavasīyaso bhavati ya evaṃ veda
gāyatram ayanaṃ bhavati brahmavarcasakāmasya svarṇidhanaṃ madhunāmuṣmiṃlloka upatiṣṭhate traiṣṭubham ayanaṃ bhavaty ojaskāmasyāthakāraṇidhanam ājyenāmuṣmiṃlloka upatiṣṭhate jāgatam ayanaṃ bhavati paśukāmasyeḍānidhanaṃ payasāmuṣmiṃlloka upatiṣṭhate
añjasāryo mālyaḥ śakvarīḥ prārautsīd iti hovācālammaṃ pārijānataṃ rajanaḥ kauṇeyo yady enāḥ pratiṣṭhāpaṃ śakṣyatīty etad vā etāsām añja etat pratiṣṭhitā ya ābhiḥ kṣipraṃ prastutya kṣipram udgāyati
śakvarībhiḥ stutvā purīṣeṇa stuvate
paśavo vai śakvaryo goṣṭhaḥ purīṣaṃ goṣṭham eva tat paśubhyaḥ paryasyanti tam evainān pravartayanty avisraṃsāya
indro madāya vāvṛdha ity avardhanta hy etarhi
tāsu bārhadgiram
svādor itthā viṣuvata iti viṣuvān vai pañcamam ahas tāsu rāyovājīyam
indro yatīn sālāvṛkebhyaḥ prāyacchat teṣāṃ traya udaśiṣyanta pṛthuraśmir bṛhadgirī rāyovājas te 'bruvan ko na imān putrān bhariṣyatīty aham itīndro 'bravīt tān adhinidhāya paricārya caran vardhayaṃs tān vardhayitvābravīt kumārakā varān vṛṇīdhvam iti kṣatraṃ mahyam ity abravīt pṛthuraśmis tasmā etena pārthuraśmena kṣatraṃ prāyacchat kṣatrakāma etena stuvīta kṣatrasyaivāsya prakāśo bhavati brahmavarcasaṃ mahyam ity abravīt bṛhadgiris tasmā etena bārhadgireṇa prāyacchat brahmavarcasakāma etena stuvīta brahmavarcasī bhavati paśūn mahyam ity abravīd rāyovājas tasmā etena rāyovājīyena paśūn prāyacchat paśukāma etena stuvīta paśumān bhavati
pārthuraśmaṃ rājanyāya brahmasāma kuryāt bārhadgiraṃ brāhmaṇāya rāyovājīyaṃ vaiśyāya svenaivaināṃs tad rūpeṇa samardhayati stomaḥ
asāvy aṃśur madāyeti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti
abhi dyumnaṃ bṛhad yaśa ity abhīti rathantarasya rūpaṃ bṛhad iti bṛhata ubhayoḥ saha rūpam upaityubhau hi varṇāvetad ahaḥ
prāṇā śiśur mahīnām iti simānāṃ rūpaṃ mahyo hi simāḥ svenaivainās tad rūpeṇa samardhayati
pavasva vājasātaya iti vaiṣṇavyo 'nuṣṭubho bhavanti
yajño vai viṣṇur yad atra nāpi kriyate tad viṣṇunā yajñenāpi karoti
indur vājī pavate gonyoghā iti simānāṃ rūpaṃ svenaivainās tad rūpeṇa samardhayati
triṣṭubhaḥ satyo jagatyo rūpeṇa tasmājjagatīnāṃ loke kriyante
gāyatraṃ bhavati yad eva gāyatrasya brāhmaṇam
saṃtani bhavati pañcamasyāhnas santatyai
vāg vā eṣā pratatā yad dvādaśāhas tasyā eṣa viṣuvān yat pañcamam ahas tām evaitena saṃtanoti
cyāvanaṃ bhavati
prajātir vai cyāvanaṃ prajāyate bahur bhavati cyāvanena tuṣṭuvānaḥ
ebhyo vai lokebhyo vṛṣṭir apākrāmat tāṃ prajāpatiś cyāvanenācyāvayad yad acyāvayat taccyāvanasya cyāvanatvaṃ cyāvayati vṛṣṭiṃ cyāvanena tuṣṭuvānaḥ
krośaṃ bhavati
etena vā indra indrakrośe viśvāmitrajamadagnī imā gāva ityākrośat paśūnām avaruddhyai krośaṃ kriyate
gaurīvitaṃ bhavati yad eva gaurīvitasya brāhmaṇam
ṛṣabhaḥ śākvaro bhavati
paśavo vai śakvaryaḥ paśuṣveva tan mithunam apyarjati prajātyai na ha vā anṛṣabhāḥ paśavaḥ prajāyante
pārthaṃ bhavati
etena vai pṛthī vainya ubhayeṣāṃ paśūnām ādhipatyam āśnutobhayeṣāṃ paśūnām ādhipatyam aśnute pārthena tuṣṭuvānaḥ
aṣṭeḍaḥ padastobho bhavati
indro vṛtrāya vajram udayacchat taṃ ṣoḍaśabhir bhogaiḥ paryabhujat sa etaṃ padastobham apaśyat tenāpāveṣṭayad apaveṣṭayann iva gāyet pāpmano 'pahatyai
pāpmā vāva sa tam agṛhṇāt taṃ padastobhenāpāhatāpa pāpmānaṃ hate padastobhena tuṣṭuvānaḥ
pador uttamam apaśyat tat padastobhasya padastobhatvam
dvādaśanidhano bhavati pratiṣṭhāyai
dāśaspatyaṃ bhavati
yāṃ vai gāṃ praśaṃsanti dāśaspatyeti tāṃ praśaṃsanty ahar evaitena praśaṃsanti
nidhanāntāḥ pavamānā bhavanty ahno dhṛtyai stomaḥ
ā te agna idhīmahi iti
apacchid iva vā etad yajñakāṇḍaṃ yad ukthāni yad eti salomatvāyaiva
indrāya sāma gāyateti pūrṇāḥ kakubhas tenānaśanāyuko bhavati
puruṣo vai kakup puruṣam eva tan madhyataḥ prīṇāti
asāvi soma indra ta iti simānāṃ rūpaṃ svenaivaināṃs tad rūpeṇa samardhayati
saṃjayaṃ bhavati
devāś ca vā asurāśca samadadhata yatare naḥ saṃjayāṃs teṣāṃ naḥ paśavo 'sān iti te devā asurān saṃjayena samajayan yat samajayaṃs tasmāt saṃjayaṃ paśūnām avaruddhyai saṃjayaṃ kriyate
saumitraṃ bhavati
dīrghajihvī vā idaṃ rakṣo yajñahā yajñiyān avalihaty acarat tām indraḥ kayācana māyayā hantuṃ nāśaṃsatātha ha sumitraḥ kutsaḥ kalyāṇa āsa tam abravīd imām acchābrūṣveti tām acchābrūta sainam abravīn nāhaitanna śuśruva priyam iva tu me hṛdayasyeti tām ajñapayat tāṃ saṃskṛte 'hatāṃ tad vāva tau tarhy akāmayetāṃ kāmasani sāma saumitraṃ kāmam evaitenāvarunddhe
sumitraḥ san krūram akar ity enaṃ vāg abhyavadat taṃ śug ārchat sa tapo 'tapyata sa etat saumitram apaśyat tena śucam apāhatāpa śucaṃ hate saumitreṇa tuṣṭuvānaḥ
mahāvaiśvāmitraṃ bhavati
pāpmānaṃ hatvā yad amahīyanta tan mahāvaiśvāmitrasya mahāvaiśvāmitratvam
hāyā ihayā ohā oheti paśūn evaitena nyauhanta
trīḍaṃ bhavati trirātrasya dhṛtyai
dravantīm iḍām uttamām upayanti ṣaṣṭhasyāhnaḥ santatyai
triṇava eva stomo bhavati pratiṣṭhāyai puṣṭyai trivṛd vā eṣa puṣṭaḥ
jyotir yajñasya pavate madhu priyam iti ṣaṣṭhasyāhnaḥ pratipad bhavati
jyotir vai gāyatrī chandasāṃ jyotiḥ revatī sāmnāṃ jyotis trayastriṃśaḥ stomānāṃ jyotir eva tat samyak saṃdadhāty api ha putrasya putro jyotiṣmān bhavati
madhu priyam iti paśavo vai revatyo madhu priyaṃ tad eva tad abhivadati
madintamo matsara indriyo rasa itīndriyaṃ vai vīryaṃ rasaḥ paśavas tad eva tad abhivadati
asṛkṣata pra vājina ity anurūpo bhavati
sṛṣṭānīva hy etarhy ahāni
pūrvam u caiva tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda stotrīyānurūpau tṛcau bhavataḥ prāṇāpānānām avaruddhyai
daśarcau bhavato daśākṣarā virāṭ vairājam annam annādyasyāvaruddhyai
uttaro daśarco bhavati sodarka indriyasya vīryasya rasasyānatikṣārāya
yatra vai devā indriyaṃ vīryaṃ rasam apaśyaṃs tad anunyatudan
caturṛco bhavati pratiṣṭhāyai
dhvasre vai puruṣantī tarantapurumīḍhābhyāṃ vaidadaśvibhyāṃ sahasrāṇy aditsatāṃ tāv aikṣetāṃ kathaṃ nāv idam āttam apratigṛhītaṃ syād iti tau praty etāṃ dhvasrayoḥ puruṣantyor ā sahasrāṇi dadmahe tarat sa mandī dhāvatīti tato vai tat tayor āttam apratigṛhītam abhavat
āttam asyāpratigṛhītaṃ bhavati ya evaṃ veda
vinārāśaṃso bhavaty ubhayasyānnādyasyāvaruddhyai mānuṣasya ca daivasya ca
tṛca uttamo bhavati yenaiva prāṇena prayanti tam abhyudyanti
trayastriṃśa eva stomo bhavati pratiṣṭhāyai devatāsu vā eṣa pratiṣṭhitaḥ
imaṃ stomam arhate jātavedasa ity āgneyam ājyaṃ bhavati sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan
prati vāṃ sūra udita iti sūravan maitrāvaruṇam
anto vai sūro 'nta etat ṣaṣṭham ahar ahnām anta eva tad antena stuvate pratiṣṭhāyai
bhinddhi viśvā apa dviṣa ity aindraṃ sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan
yajñasya hi stha ṛtvija ity aindrāgnaṃ sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan stomaḥ
indrāyendo marutvata iti marutvatyo gāyatryo bhavanti
marutvaddhi mādhyandinaṃ savanam
mṛjyamānaḥ suhastya iti simānāṃ rūpam
samānaṃ vai simānāṃ rūpaṃ revatīnāṃ ca simābhyo hy adhi revatyaḥ prajāyante
etam u tyaṃ daśa kṣipa ity ādityā ādityā vā imāḥ prajās tāsām eva madhyataḥ pratitiṣṭhati
gāyatryaḥ satyas triṣṭubho rūpeṇa tasmāt triṣṭubhāṃ loke kriyante
gāyatraṃ bhavati yad eva gāyatrasya brāhmaṇam
iṣovṛdhīyaṃ bhavati
paśavo vā iṣovṛdhīyaṃ paśūnām avaruddhyā iṣe vai pañcamam ahar vṛdhe ṣaṣṭham avardhanta hy etarhi yajamānam evaitena vardhayanti
krauñcaṃ bhavati
kruṅṅ eṣyam ahar avindad eṣyam iva vai ṣaṣṭham ahar ahar evaitena vindanti
vājadāvaryo bhavanti
annaṃ vai vājo 'nnādyasyāvaruddhyai yadā hi vā annam atha gaur athāśvo 'tha puruṣo vājī
revatyo bhavanti pratiṣṭhāyai
ṣaṇṇidhanī ṣaḍrātrasya dhṛtyai
āpo vai revatyas tā yat pṛṣṭhaṃ kuryur apaśur yajamānaḥ syāt paśūn asya nirdaheyur yatra vā āpo vivartante tad oṣadhayo jāyante 'tha yatrāvatiṣṭhante nirmṛtukās tatra bhavanti tasmāt pavamāne kurvanti parācā hi pavamānena stuvate
methī vā iṣovṛdhīyaṃ rajjuḥ krauñcaṃ vatso vājadāvaryo revatyo mātaro yad etāny evaṃ sāmāni kriyanta evam eva prattāṃ dugdhe
aukṣṇorandhre bhavataḥ
ukṣṇorandhro vā etābhyāṃ kāvyo 'ñjasā svargaṃ lokam apaśyat svargasya lokasyānukhyātyai svargāllokān na cyavate tuṣṭuvānaḥ
vājajid bhavati sarvasyāptyai sarvasya jityai sarvaṃ vā ete vājaṃ jayanti ye ṣaṣṭham ahar āgacchanti
annaṃ vai vājo 'nnādyasyāvaruddhyai
varuṇasāma bhavati
etena vai varuṇo rājyam ādhipatyam agacchad rājyam ādhipatyaṃ gacchati varuṇasāmnā tuṣṭuvānaḥ
aṅgirasāṃ goṣṭho bhavati
paśavo vai revatyo goṣṭham eva tat paśubhyaḥ paryasyanti tam evainān pravartayanty avisraṃsāya
ihavad vāmadevyaṃ bhavati
etena vai vāmadevo 'nnasya purodhām agacchad annaṃ vai brahmaṇaḥ purodhānnasyāvaruddhyai
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti
marutvatyo gāyatryo bhavanti tad u traiṣṭubhād rūpān na yanti stomaḥ
yātayāmāny anyāni chandāṃsy ayātayāmā gāyatrī tasmād gāyatrīṣu stuvanti
surūpakṛtnum ūtaya ity abhyārambheṇa ṣaṭpadāḥ ṣaṣṭhasyāhno rūpaṃ tena ṣaṣṭham ahar ārabhante santatyai
ubhe yad indra rodasī iti ṣaṭpadāḥ ṣaṣṭhasyāhno rūpaṃ tena ṣaṣṭham ahar ārabhante santatyai
revatīṣu vāravantīyaṃ pṛṣṭhaṃ bhavati
apāṃ vā eṣa raso yad revatyo revatīnāṃ raso yad vāravantīyaṃ sarasā eva tad revatīḥ prayuṅkte yad vāravantīyena pṛṣṭhena stuvate
revad vā etad raivatyaṃ yad vāravantīyam asya revān raivatyo jāyate
revān bhavati ya evaṃ veda
keśine vā etad dālbhyāya sāmāvirabhavat tad enam abravīd agātāro mā gāyanti mā mayodgāsiṣur iti kathaṃ ta āgā bhagava ity abravīd āgeyam evāsmy āgāyann iva gāyet pratiṣṭhāyai tad alammaṃ pārijānataṃ paścādakṣaṃ śayānam etām āgāṃ gāyantam ajānāt tam abravīt puras tvā dadhā iti tam abruvan ko nv ayaṃ kasmā alam ity alaṃ nu vai mahyam iti tad alammasyālammatvam
iheheti gāyet pratiṣṭhāyai
ṛṣabho raivato bhavati
paśavo vai raivatyaḥ paśuṣv eva tan mithunam apyarjati prajātyai na ha vā anṛṣabhāḥ paśavaḥ prajāyante
śyeno bhavati
śyeno ha vai pūrvapretāni vayāṃsy āpnoti pūrvapretānīva vai pūrvāṇy ahāni teṣām āptyai śyenaḥ kriyate
śyeno vā etad ahaḥ saṃpārayitum arhati sa hi vayasām āśiṣṭhas tasyānapahananāya sampāraṇāyaitat kriyate 'nto hi ṣaṣṭhaṃ cāhaḥ saptamaṃ ca
brahmavādino vadanti yad bṛhadāyatanāni pṛṣṭhāny athaite dve gāyatryau dve jagatyau kva tarhi bṛhatyo bhavantīti
ye dve jagatyoḥ pade te gāyatryā upasaṃpadyete tat sarvā bṛhatyo bhavanty āyatane pṛṣṭhāni yātayatyāyatanavān bhavati
ṣaṭpadāsu stuvanti ṣaḍrātrasya dhṛtyai
saptapadayā yajati saptamasyāhnaḥ santatyai stomaḥ
parisvāno giriṣṭhā iti parivatyo gāyatryo bhavanti sarvasya paryāptyai
samunveyo vasūnām iti paśavo vai vasu paśūnām avaruddhyai
taṃ vaḥ sakhāyo madāyeti vālakhilyāḥ
vālakhilyāv etau tṛcau ṣaṣṭhe cāhani saptame ca
yad etau vālakhilyau tṛcau bhavato 'hnor eva vyatiṣaṅgāyāvyavasraṃsāya santatyai
somāḥ pavanta indava ity anuṣṭubho nibhasado bhavanti pratiṣṭhāyai
ayā pavā pavasvainā vasūnīti triṣṭubhas satyo jagatyo rūpeṇa tasmājjagatīnāṃ loke kriyante
gāyatraṃ bhavati yad eva gāyatrasya brāhmaṇam
vaidanvatāni bhavanti
vidanvān vai bhārgava indrasya pratyahaṃs taṃ śug ārchat sa tapo 'tapyata sa etāni vaidanvatāny apaśyat taiḥ śucam apāhatāpa śucaṃ hate vaidanvatais tuṣṭuvānaḥ
bharadvājasya loma bhavati paśavo vai loma paśūnām avaruddhyai
tad u dīrgham ity āhur āyur vai dīrgham āyuṣo 'varuddhyai
kārṇaśravasaṃ bhavati śṛṇvanti tuṣṭuvānam
karṇaśravā vā etad āṅgirasaḥ paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai
gaurīvitaṃ bhavati gaurīvitasya brāhmaṇam
madhuścyunnidhanaṃ bhavati
paramasyānnādyasyāvaruddhyai paramaṃ vā etad annādyaṃ yan madhu
prajāpater vā etau stanau yad ghṛtaścyunnidhanaṃ ca madhuścyunnidhanaṃ ca yajño vai prajāpatis tam etābhyāṃ dugdhe yaṃ kāmaṃ kāmayate taṃ dugdhe
krauñce bhavataḥ
kruṅṅ eṣyam ahar avindad eṣyamiva vai ṣaṣṭham ahar aharevaitābhyām vindati
śnauṣṭaṃ bhavati
śnuṣṭir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāt lokānna cyavate tuṣṭuvānaḥ
agner vā etad vaiśvānarasya sāma dīdihīti nidhanam upayanti dīdāyeva hy agnir vaiśvānaraḥ
nidhanāntāḥ pavamānā bhavanty ahno dhṛtyai stomaḥ
brahmavādino vadanti prāyaṇato dvipadāḥ kāryā udayanatā3 iti
udayanata eva kāryāḥ puruṣo vai dvipadāḥ pratiṣṭhāyai
vācā vai sarvaṃ yajñaṃ tanvate tasmāt sarvāṃ vācaṃ puruṣo vadati sarvā hy asmin saṃstutā pratitiṣṭhati
gūrdo bhavati
gaupāyanānāṃ vai sattram āsīnānāṃ kirātakulyāv asuramāye antaḥparidhy asūn prākiratāṃ te agne tvaṃ no antama ity agnim upāsīdaṃs tenāsūn aspṛṇvaṃs tad vāva te tarhy akāmayanta kāmasani sāma gūrdaḥ kāmam evaitenāvarunddhe
gotamasya bhadraṃ bhavati
āśiṣam evāsmā etenāśāste sāma hi satyāśīḥ
etena vai gotamo jemānaṃ mahimānam agacchat tasmād ye ca parāñco gotamād ye cārvāñcas ta ubhaye gotamā ṛṣayo bruvate
udvaṃśaputro bhavati
yad vā udvaṃśīyaṃ tad udvaṃśaputraḥ
ardheḍām atisvarati
tasmād ūdhar dhārā atikṣarantīḍāyām antataḥ paśuṣu pratitiṣṭhati
kﾱpta upariṣṭād ṛk sāma ca vimucyete abhy u svareṇa saptamam ahaḥ svarati santatyai
ūhuṣīva vā etarhi vāg yadā ṣaḍahaḥ saṃtiṣṭhate na bahu vaden nānyaṃ pṛcchen nānyasmai prabrūyāt
madhu vāśayed ghṛtaṃ vā yathohuṣo vahaṃ pratyanakti tathā tat
trayastriṃśa eva stomo bhavati pratiṣṭhāyai devatāsu vā eṣa pratiṣṭhitaḥ
āpyante vā etat stomāś chandāṃsi yat ṣaḍaha āpyate
āpte ṣaḍahe chandāṃsi stomān kṛtvā prayanti
pra kāvyam uśaneva bruvāṇa iti gāyatryā rūpeṇa prayanti
iyaṃ vai gāyatry asyām eva pratiṣṭhāya prayanti
triṣṭup pratipad bhavati
ojo vīryaṃ triṣṭub ojasyeva vīrye parākramya prayanti
stotrīyas tṛco bhavati prāṇāpānānām avaruddhyai
harivatyo bhavanti chandomānām ayātayāmatāyai
dvādaśarcau bhavataḥ
dvādaśa māsāḥ saṃvatsaraḥ saṃvatsaram eva tatpūrvasmai ṣaḍahāya pratyudyacchati savīvadhatāyai
caturviṃśatir bhavanti caturviṃśatir ardhamāsāḥ saṃvatsaraḥ saṃvatsaram eva tatpūrvasmai ṣaḍahāya pratyudyacchati savīvadhatāyai
dṛta aindrota iti hovācābhipratārī kākṣasenir ye mahāvṛkṣasyāgraṃ gacchanti kva te tato bhavanti pra rājan pakṣiṇaḥ patanty avāpakṣāḥ padyante
ye vai vidvāṃsas te pakṣiṇo ye 'vidvāṃsas te 'pakṣās trivṛtpañcadaśāv eva stomau pakṣau kṛtvā svargaṃ lokaṃ prayanti
caturviṃśa eva stomo bhavati tejase brahmavarcasāya
mūrdhānaṃ divo aratim pṛthivyā ity āgneyam ājyaṃ bhavati
mūrdhā vā eṣa divo yas tṛtīyas trirātraḥ
vaiśvānaram ṛta ājātam agnim iti vaiśvānara iti vā agneḥ priyaṃ dhāma priyeṇaivainaṃ tad dhāmnā parokṣam upaśikṣati
pra vo mitrāya gāyateti dyāvāpṛthivīyaṃ maitrāvaruṇaṃ dyāvāpṛthivī vai mitrāvaruṇayoḥ priyaṃ dhāma priyeṇaivainau tad dhāmnā parokṣam upaśikṣati
indrāyāhi citrabhānav ity ārbhavam aindram ṛbhavo vā indrasya priyaṃ dhāma priyeṇaivainaṃ tad dhāmnā parokṣam upaśikṣati
tam īḍiṣva yo arciṣety aniruktam aindrāgnaṃ devatānām anabhidharṣāyottamārdhe nirāha devatānām apraṇāśāya stomaḥ
vṛṣā pavasva dhārayeti gāyatrī bhavatyahno dhṛtyai
vṛṣaṇvatyas triṣṭubho rūpeṇa traiṣṭubhaṃ hyetad ahaḥ
punānaḥ soma dhārayeti dhṛtyai
pro ayāsīd indur indrasya niṣkṛtam iti pravatyo bhavanti praṇinīṣeṇyam iva hyetad ahaḥ
jagatyaḥ satyas triṣṭubho rūpeṇa tasmāt triṣṭubhāṃ loke kriyante
gāyatraṃ bhavati yad eva gāyatrasya brāhmaṇam
saṃtani bhavati saptamasyāhnaḥ santatyai
yathā vai vyokasau vipradravata evam ete ṣaṣṭhaṃ cāhaḥ saptamaṃ ca vipradravatas tau yathā samānīya saṃyujyād evam evaite etena sāmnā saṃyunakti
sauparṇaṃ bhavati svargasya lokasya samaṣṭyai
yajño vai devebhyo 'pākrāmat sa suparṇarūpaṃ kṛtvācarat taṃ devā etaiḥ sāmabhirārabhanta yajña iva vā eṣa yacchandomā yajñasyaivaiṣa ārambhaḥ
rohitakūlīyaṃ bhavaty ājijityāyai
etena vai viśvāmitro rohitābhyāṃ rohitakūla ājim ajayat
viśvāmitro bharatānām anasvatyāyāt so 'dantibhir nāma janatayāṃśaṃ prāsyatemāṃ māṃ yūyaṃ vasnikāṃ jayāthemāni mahyaṃ yūyaṃ pūrayātha yadīmāvidaṃ rohitāvaśmācitaṃ kūlam udvahāta iti sa ete sāmanī apaśyat tābhyāṃ yuktvā prāsedhat sa udajayat
ājir vā eṣa pratato yad dvādaśāhas tasyaite ujjityai
kaṇvarathantaraṃ bhavati
tejo vā etad rathantarasya yat kaṇvarathantaram sarasam eva tad rathantaraṃ prayuṅkte yat kaṇvarathantareṇa saptame 'hani stuvate
jāmi dvādaśāhasyāstīti ha smāhogradevo rājanir bārhataṃ ṣaṣṭham ahar bārhataṃ saptamaṃ yat kaṇvarathantaraṃ bhavati tenājāmi
gauṅgavaṃ bhavati
agnir akāmayatānnādaḥ syām iti sa tapo 'tapyata sa etad gauṅgavam apaśyat tenānnādo 'bhavad yad annaṃ vitvā agardad yad agaṅgūyat tad gauṅgavasya gauṅgavatvam annādyasyāvaruddhyai gauṅgavaṃ kriyate
yat sāma devatāḥ praśaṃsati tena yajamānāḥ satyāśiṣaḥ satyāśiṣo 'sāmeti vai sattram āsate satyāśiṣa eva bhavanti
āyāsyaṃ bhavati tiraścīnanidhanaṃ pratiṣṭhāyai
ayāsyo vā āṅgirasa ādityānāṃ dīkṣitānām annam āśnāt sa vyabhraṃśata sa etāny āyāsyāny apaśyat tair ātmānaṃ samaśrīṇād vibhraṣṭam iva vai saptamam ahar yad etat sāma bhavaty ahar eva tena saṃśrīṇāti
pravadbhargavaṃ bhavati
pravatā vai devāḥ svargaṃ lokaṃ prāyannudvatodāyan
nidhanāntāḥ pavamānā bhavantyahno dhṛtyai stomaḥ
vayaṃ gha tvā sutāvanta iti satobṛhatyo varṣīyaśchanda ākramate 'napabhraṃśāya
nakiṣṭaṃ karmaṇā naśad iti bṛhatyaḥ satyo 'bhyārambheṇa jagatyaḥ
apabhraṃśa iva vā eṣa yajjyāyasaḥ stomāt kanīyāṃsaṃ stomam upayanti yad etā abhyārambheṇa jagatyo bhavanty ahna eva pratyuttambhāya
abhinidhanaṃ kāṇvaṃ bhavati
abhinidhanena vā indro vṛtrāya vajraṃ prāharat tam astṛṇuta stṛṇute bhrātṛvyam abhinidhanena tuṣṭuvānaḥ
vaikhānasaṃ bhavati
vaikhānasā vā ṛṣaya indrasya priyā āsaṃs tān rahasyur devamalimluḍ munimaraṇe 'mārayat taṃ devā abruvan kva tarṣayo 'bhūvann iti tān praiṣam aicchat tān nāvindat sa imān lokān ekadhāreṇāpunāt tān munimaraṇe 'vindat tān etena sāmnā samairayat tad vāva sa tarhy akāmayata kāmasani sāma vaikhānasaṃ kāmam evaitenāvarunddhe stomaḥ
yas te mado vareṇya iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti
eṣa sya dhārayā suta iti kakubhaḥ satyo 'bhyārambheṇa triṣṭubhaḥ
apabhraṃśa iva vā eṣa yat jyāyasaḥ stomāt kanīyāṃsaṃ stomam upayanti yad etā abhyārambheṇa triṣṭubho bhavanty ahna eva pratyuttambhāya
sakhāya āniṣīdateti vālakhilyā vālakhilyāv etau tṛcau ṣaṣṭhe cāhani saptame ca yad etau vālakhilyau tṛcau bhavato 'hnor eva vyatiṣaṅgāyāvyavasraṃsāya santatyai
purojitī vo andhasa iti virāḍ annaṃ virāḍ annādyasyāvaruddhyai
pra vājy akṣār ity akṣarapaṅktiḥ stomānāṃ prabhūtiḥ
atho etaddhyevaitarhi chando 'yātayāma yad akṣarapaṅktis tena chandomā ayātayāmānaḥ kriyante
brahmavādino vadanti yat ṣaḍahe stomāś chandāṃsy āpyante kiṃchandasaś chandomā ity etacchandaso yad etā akṣarapaṅktaya iti brūyāt
ye somāsaḥ parāvatīti parāvatam iva vā etarhi yajño gatas tam evaitenānvicchanti
gāyatryaḥ satyo jagatyo rūpeṇa tasmājjagatīnāṃ loke kriyante
gāyatraṃ bhavati yad eva gāyatrasya brāhmaṇam
dakṣaṇidhanaṃ bhavati
prajāpatiḥ prajā asṛjata tā asmāt sṛṣṭā abalā ivācchadayaṃs tāsv etena sāmnā dakṣāyety ojo vīryam adadhād yad etat sāma bhavaty oja eva vīryam ātman dhatte
śārkaraṃ bhavati
indraṃ sarvāṇi bhūtāny astuvan sa śarkaraṃ śiśumārarṣim upetyābravīt stuhi meti so 'paḥ praskandann abravīd etāvato 'haṃ tvāṃ stuyām iti tasmād apāṃ vegam avejayat sa hīna ivāmanyata sa etat sāmāpaśyat tenāpo 'nusamāśnuta tad vāva sa tarhyakāmayata kāmasani sāma śārkaraṃ kāmam evaitenāvarunddhe
plavo bhavati
samudraṃ vā ete prasnāntīty āhur ye dvādaśāham upayantīti yo vā aplavaḥ samudraṃ prasnāti na sa tata udeti yat plavo bhavati svargasya lokasya samaṣṭyai
ativiśvāni duritā taremeti yad evaiṣāṃ duṣṭutaṃ duśśastaṃ tad etena taranti
ekādaśākṣaraṇidhano bhavaty ekādaśākṣarā triṣṭub ojovīryaṃ triṣṭub ojasy eva vīrye pratitiṣṭhati
gaurīvitaṃ bhavati yad eva gaurīvitasya brāhmaṇam
kārtayaśaṃ bhavati
hīti nidhanam upayanti pāpmano 'pahatyai
apa pāpmānaṃ hate kārtayaśena tuṣṭuvānaḥ
sauhaviṣaṃ bhavati
suhavir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāllokān na cyavate tuṣṭuvānaḥ
brahmavādino vadanti yat ṣaḍahe stomāś chandāṃsy āpyante kiṃchandasaś chandomā iti puruṣaś chandasa iti brūyāt puruṣo vai pāṅktaḥ puruṣo dvipadā chandomānām ayātayāmatāyai
jarābodhīyaṃ bhavaty annādyasyāvaruddhyai
annaṃ vai jarābodhīyaṃ mukhaṃ gāyatrī mukha eva tad annaṃ dhatte 'nnam atti
annādo bhavati ya evaṃ veda
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti
iḍāntāḥ pāvamānā bhavanti paśavo vā iḍāḥ paśavaś chandomāḥ paśuṣv eva tat paśūn dadhāti stomaḥ
ā te vatso mano yamad ity apacchid iva vā etad yajñakāṇḍaṃ yad ukthāni yad eti salomatvāyaiva
tvaṃ na indrābhareti pūrṇāḥ kakubhaḥ
apabhraṃśa iva vā eṣa yajjyāyasaḥ stomāt kanīyāṃsaṃ stomam upayanti yad etāḥ pūrṇāḥ kakubho bhavanty anapabhraṃśāya
yad indra citraṃ ma iha nāsti tvādātam adrivo rādhas tanno vidadvasa ubhayāhastyābhareti rāddhim evaitenāvarunddhe
vātsaṃ bhavati
vatsaś ca vai medhātithiś ca kāṇvāv āstāṃ taṃ vatsaṃ medhātithir ākrośad abrāhmaṇo 'si śūdrāputra iti so 'bravīd ṛtenāgniṃ vyayāva yataro nau brahmīyān iti vātsena vatso vyain maidhātithena medhātithis tasya na loma ca nauṣat tad vāva sa tarhy akāmayata kāmasani sāma vātsaṃ kāmam evaitenāvarunddhe
sauśravasaṃ bhavati
upagur vai sauśravasaḥ kutsasyauravasya purohita āsīt sa kutsaḥ paryaśapad ya indraṃ yajātā iti sa indraḥ suśravasam upetyābravīd yajasva māśanāyāmi vā iti tam ayajata sa indraḥ puroḍāśahastaḥ kutsam upetyābravīd ayakṣata mā kva te pariśaptam abhūd iti kas tvā yaṣṭeti suśravā iti sa kutsa aurava upagoḥ sauśravasasyodgāyata audumbaryā śiro 'chinat sa suśravā indram abravīt tvattanād vai medam īdṛg upāgād iti tam etena sāmnā samairayat tad vāva sa tarhy akāmayata kāmasani sāma sauśravasaṃ kāmam evaitenāvarunddhe
vīṅkaṃ bhavati
cyavano vai dādhīco 'śvinoḥ priya āsīt so 'jīryat tam etena sāmnāpsu vyaiṅkayatāṃ taṃ punaryuvānam akurutāṃ tad vāva tau tarhy akāmayetāṃ kāmasani sāma vīṅkaṃ kāmam evaitenāvarunddhe
caturviṃśa eva stomo bhavati tejase brahmavarcasāya
śiśuṃ jajñānaṃ haryataṃ mṛjantīty aṣṭamasyāhnaḥ pratipad bhavati
śiśur iva vā eṣa saptamenāhnā jāyate tam aṣṭamenāhnā mṛjanti
stotrīyas tṛco bhavati prāṇāpānānām avaruddhyai
harivatyo bhavanti chandomānām ayātayāmatāyai
navarcā bhavanti
pañcarco bhavati pañcapadā paṅktiḥ pāṅktam annam annādyasyāvaruddhyai
vāṇavān bhavaty anto vai vāṇo 'nta etad aṣṭamam ahnām anta eva tad antena stuvate pratiṣṭhāyai
trayas tṛcā bhavanti prāṇāpānānāṃ santatyai
catuścatvāriṃśa eva stomo bhavatyojasyeva tadvīrye pratitiṣṭhatyojovīryaṃ triṣṭup
agniṃ vo devam agnibhiḥ sajoṣā ity āgneyam ājyaṃ bhavati
agnibhir ity eva pūrvāṇy ahāni abhisamiddhānyaṣṭamam ahar abhisaminddhe
mitraṃ vayaṃ havāmaha iti bārhataṃ maitrāvaruṇam
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya
tam indraṃ vājayāmasītyaindram
aṣṭamena vai devā ahnendram avājayan navamena pāpmānam aghnann ahar evaitena vājayanti
indre agnā namo bṛhad iti bārhatam aindrāgnam
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya stomaḥ
adhvaryo adribhiḥ sutam iti gāyatrī bhavaty ahno dhṛtyai
gāyatryaḥ satyas triṣṭubho rūpeṇa traiṣṭubhaṃ hy etad ahaḥ
abhi somāsa āyava ity abhīti rathantarasya rūpaṃ bṛhad iti bṛhata ubhayoḥ saha rūpam upaity ubhau hi varṇāv etad ahaḥ
dhartā divaḥ pavate kṛtvyo rasa ity adhṛta iva vā eṣas tryaho yad dharteti dhṛtyā eva
jagatyaḥ satyas triṣṭubho rūpeṇa tasmāt triṣṭubho loke kriyante
gāyatraṃ bhavati yad eva gāyatrasya brāhmaṇam
vairūpaṃ bhavati
paśavo vai vairūpaṃ paśūnām avaruddhyai virūpaḥ saṃvatsaro virūpam annam annādyasyāvaruddhyai
āśu bhārgavaṃ bhavati
ahar vā etad avlīyata tad devā āśunābhyadhinvaṃs tad āśor āśutvam
mārgīyavaṃ bhavati
devaṃ vā etaṃ mṛgayur iti vadanty etena vai sa ubhayeṣāṃ paśūnām ādhipatyam āśnutobhayeṣāṃ paśūnām ādhipatyam aśnute mārgīyaveṇa tuṣṭuvānaḥ
saumitraṃ bhavati
yad eva saumitrasya brāhmaṇam
aiṭataṃ bhavati
iḍhan vā etena kāvyo 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ
sākamaśvaṃ bhavati yad eva sākamaśvasya brāhmaṇam
tad u dhurāṃ sāmety āhuḥ prāṇā vai dhuraḥ prāṇānām avaruddhyai
vilambasauparṇaṃ bhavati
ātmā vā eṣa sauparṇānāṃ yad aṣṭame 'hani pakṣāv etāv abhito bhavato ye saptamanavamayor vīva vā antarātmā pakṣau lambate yadantarātmā pakṣau vilambate tasmād vilambasauparṇam
svargasya lokasya samaṣṭyai sauparṇaṃ kriyate
dvihiṃkāraṃ vāmadevyaṃ bhavatyannādyasyāvaruddhyai
dvitīyaṃ hy etad rūpaṃ yac chandomāḥ
paśavo vai vāmadevyaṃ paśavaś chandomāḥ paśuṣv eva tat paśūn saṃdadhāti
gāyatrapārśvaṃ bhavati
ahar vā etad avlīyata tad devā gāyatrapārśvena samatanvaṃs tasmād gāyatrapārśvam
trirātro yad vyaśīryata tam etaiḥ sāmabhir abhiṣajyan gāyatrapārśvenopāyacchan santaninā samatanvan saṃkṛtinā samaskurvan pratiṣṭhitau pūrvau trirātrāv apratiṣṭhita eṣa yad etāny eva sāmāni kriyanta etasyaiva pratiṣṭhityai
pauruhanmanaṃ bhavati
puruhanmā vā etena vaikhānaso 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ
abhyāghātyaṃ bhavaty abhyāghātyasāmāno hi chandomāḥ
dvaigataṃ bhavati
dvigad vā etena bhārgavo dviḥ svargaṃ lokam agacchad āgatya punar agacchat dvayoḥ kāmayor avaruddhyai dvaigataṃ kriyate
hārāyaṇaṃ bhavati
indras tejaskāmo haraskāmas tapo 'tapyata sa etaddhārāyaṇam apaśyat tena tejo haro 'vārunddha tejasvī harasvī bhavati hārāyaṇena tuṣṭuvānaḥ
achidraṃ bhavati
yad vā etasyāhnaś chidram āsīt tad devā acchidreṇāpyauhaṃs tad acchidrasyācchidratvam
bārhadukthaṃ bhavati
bṛhaduktho vā etena vāmneyo 'nnasya purodhām agacchad annaṃ vai brahmaṇaḥ purodhānnādyasyāvaruddhyai
udvad bhārgavaṃ bhavati
pravatā vai devāḥ svargaṃ lokaṃ prāyann udvatodāyan
nidhanāntāḥ pavamānā bhavanty ahno dhṛtyai stomaḥ
ka īṃ veda sute saceti satobṛhatyaḥ
apabhraṃśa iva vā eṣa yas saptame 'hani satobṛhatyo bhavanti nāṣṭame tasmād aṣṭame kāryā anapabhraṃśāya
tadāhuḥ śithilam iva vā etacchando yat satobṛhatītyeṣā vai pratiṣṭhitā bṛhatī yā punaḥpadā yad indra prāg apāg udag iti diśāṃ vimarśaḥ pratiṣṭhityai
tāsu naipātithaṃ brahmasāma
sāmārṣeyavat svargāya yujyate svargāllokān na cyavate tuṣṭuvānaḥ
ubhayaṃ śṛṇavacca neti
yacca pṛṣṭhāni yāni caitānyahāni teṣām ubhayeṣāṃ santatyai
tāsu vaiyaśvam
vyaśvo vā etenāṅgiraso 'ñjasā svargaṃ lokam apaśyat svargasya lokasyānukhyātyā etat pṛṣṭhānām antataḥ kriyate stomaḥ
pavasva deva āyuṣag indraṃ gacchatu te mada iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti
abhi dyumnaṃ bṛhad yaśa ityamīti rathantarasya rūpaṃ bṛhad iti bṛhata ubhayoḥ saharūpam upaityubhau hi varṇāvetadahaḥ
prāṇā śiśur mahīnām iti prāṇavatyo bhavanti prāṇān eva tad yajamāne dadhāti
abhī no vājasātamam ityabhīti rathantarasya rūpaṃ rāthantaraṃ hy etad ahaḥ
pavasva soma mahān samudra ity akṣarapaṅktiḥ stomānāṃ prabhūtir atho etaddhyevaitarhi chando 'yātayāma yad akṣarapaṅktis tena chandomā ayātayāmānaḥ kriyante brahmavādino vadanti yat ṣaḍahe stomāśchandāṃsyāpyante kiṃchandasaś chandomā ity etacchandaso yad etā akṣarapaṅktaya iti brūyāt
hinvanti sūram usraya iti gāyatryaḥ satyo jagatyo rūpeṇa tasmājjagatīnāṃ loke kriyante
gāyatraṃ bhavati yad eva gāyatrasya brāhmaṇam
svāśirām arko bhavati
annaṃ vā arko 'nnādyasyāvaruddhyai prāṇā vai svāśiraḥ prāṇānām avaruddhyai
surūpaṃ bhavati
paśavo vai surūpaṃ paśūnām avaruddhyai
bhāsaṃ bhavati bhāti tuṣṭuvānaḥ
padanidhanaṃ rāthantaraṃ hy etad ahaḥ
svarbhānur vā āsura ādityaṃ tamasāvidhyat sa na vyarocata tasyātrir bhāsena tamo 'pāhan sa vyarocata yad vai tadbhā abhavat tad bhāsasya bhāsatvam
tama iva vā etāny ahāni yacchandomās tebhya etena sāmnā vivāsayati
kākṣīvataṃ bhavati
kakṣīvān vā etenauśijaḥ prajātiṃ bhūmānam agacchat prajāyate bahur bhavati kākṣīvatena tuṣṭuvānaḥ
āsitaṃ bhavati
asito vā etena daivalas trayāṇāṃ lokānāṃ dṛṣṭim apaśyat trayāṇāṃ kāmānām avaruddhyā āsitaṃ kriyate
aiṣiraṃ bhavati prajātirvā aiṣirāṇi prajāyate bahurbhavatyaiṣireṇa tuṣṭuvānaḥ
traitaṃ bhavati pratiṣṭhāyai
padanidhanaṃ rāthantaraṃ rāthantaraṃ hy etad ahaḥ
nāthavindu sāma vindate nāthaṃ nāthavindūny etānyahāni yat chandomā nātham evaitair vindate
gaurīvitaṃ bhavati yad eva gaurīvitasya brāhmaṇam
kautsaṃ bhavati
etena vai kutso 'ndhaso vipānam apaśyat sa ha sma vai surādṛtinopavasathaṃ dhāvayaty ubhayasyānnādyasyāvaruddhyai kautsaṃ kriyate
śuddhāśuddhīyaṃ bhavati
indro yatīn sālāvṛkebhyaḥ prāyacchat tam aślīlā vāg abhyavadat so 'śuddho 'manyata sa etacchuddhāśuddhīyam apaśyat tenāśudhyacchudhyati śuddhāśuddhīyena tuṣṭuvānaḥ
krauñcaṃ bhavati yad eva krauñcasya brāhmaṇaṃ yat dvitīye 'hani
rayiṣṭhaṃ bhavati
paśavo vai rayiṣṭhaṃ paśūnām avaruddhyai
audalaṃ bhavati
udalo vā etena vaiśvāmitraḥ prajātiṃ bhūmānam agacchat prajāyate bahur bhavatyaudalena tuṣṭuvānaḥ
brahmavādino vadanti yat ṣaḍahe stomāś chandāṃsy āpyante kiṃchandasaś chandomā iti puruṣachandasa iti brūyāt puruṣo vai pāṅktaḥ puruṣo dvipadāś chandomānām ayātayāmatāyai
viśoviśīyaṃ bhavati
agnir akāmayata viśo viśo 'tithis syāṃ viśo viśa ātithyam aśnuvīyeti sa tapo 'tapyata sa etad viśoviśīyam apaśyat tena viśo viśo 'tithir abhavat viśo viśa ātithyam āśnuta viśo viśo 'tithir bhavati viśo viśa ātithyam aśnute viśoviśīyena tuṣṭuvānaḥ
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti
iḍāntāḥ pavamānā bhavanti paśavo vā iḍā paśavaśchandomāḥ paśuṣv eva tat paśūn dadhāti stomaḥ
preṣṭhaṃ vo atithim ityātithyasyaiva tad rūpaṃ kriyate
aindra no gadhi priya itīndriyasya vīryasyāvaruddhyai
purāṃ bhindur yuvā kavir amitaujā ajāyatendro viśvasya karmaṇo dhartā vajrī puruṣṭuta iti dhṛtyā eva
auśanaṃ bhavati
uśanā vai kāvyo 'kāmayata yāvān itareṣāṃ kāvyānāṃ lokas tāvantaṃ spṛṇuyām iti sa tapo 'tapyata sa etad auśanam apaśyat tena tāvantaṃ lokam aspṛṇod yāvān itareṣāṃ kāvyānām āsīt tad vāva sa tarhyakāmayata kāmasani sāmauśanaṃ kāmam evaitenāvarunddhe
sāṃvartaṃ bhavati
devānāṃ vai yajñaṃ rakṣāṃsyajighāṃsaṃs tānyetena indraḥ saṃvartam apāvapad yat saṃvartam apāvapat tasmāt sāṃvartaṃ pāpmā vāva sa tān asacata taṃ sāṃvartenāpāghnatāpa pāpmānaṃ hate sāṃvartena tuṣṭuvānaḥ
mārutaṃ bhavati
māsā vai raśmayo maruto raśmayo maruto vai devānāṃ bhūyiṣṭhā bhūyiṣṭhā asāmeti vai sattram āsate bhūyiṣṭhā eva bhavantyṛtumanti pūrvāṇyahāny anṛtavaḥ chandomā yad etat sāma bhavati tenaitāny ahāny ṛtumanti bhavanti
catuścatvāriṃśa eva stomo bhavatyojasyeva tad vīrye pratitiṣṭhaty ojo vīryaṃ triṣṭup
akrān samudraḥ parame vidharmann iti navamasyāhnaḥ pratipad bhavati
paramaṃ vā etad ahar vidharma vidharma vā etad anyair aharbhir ahar yan navamaṃ jyeṣṭhaṃ hi variṣṭham
matsi vāyum iṣṭaye rādhase na iti vāruṇy eṣā bhavati yad vai yajñasya duriṣṭaṃ tad varuṇo gṛhṇati tad eva tad avayajati
stotrīyas tṛco bhavati prāṇāpānānām avaruddhyai
daśarco bhavati daśākṣarā virāṭ vairājam annam annādyasyāvaruddhyai
saprabhṛtayo bhavantīndriyasya vīryasya rasasyānaticārāya yatra vai devā indriyaṃ vīryaṃ rasam apaśyaṃs tad anunyatudan
aṣṭarco bhavati
aṣṭāśaphāḥ paśavaḥ śaphaśas tat paśūn āpnoti aṣṭākṣarā gāyatrī tejo brahmavarcasaṃ gāyatrī teja eva brahmavarcasam avarunddhe
ṣaḍṛcā bhavanty ṛtūnāṃ dhṛtyai
catvāraḥ ṣaḍṛcā bhavanti caturviṃśatir ardhamāsāḥ saṃvatsaraḥ saṃvatsara eva pratitiṣṭhati
savān uttamaḥ ṣaḍṛco bhavaty ubhayasya parokṣapratyakṣasyāvaruddhyai
tṛca uttamo bhavati yenaiva prāṇena prayanti tam abhyudyanti
aṣṭācatvāriṃśa eva stomo bhavati pratiṣṭhāyai prajātyai
aganma mahā namasā yaviṣṭham ity āgneyam ājyaṃ bhavati
gacchantīva vā ete ye navamam ahar gacchanti
yo dīdāya samiddha sve duroṇa iti dīdāyeva hy eṣa yo navabhir aharbhis tuṣṭuvānaḥ svāhutam iti svāhuto hy eṣa yo navabhir aharbhir āhuto viśvataḥ pratyañcam iti viśvato hy eṣa pratyaṅ
tvaṃ varuṇa uta mitro agna iti vāruṇyeṣā bhavati yad vai yajñasya duriṣṭaṃ tad varuṇo gṛhṇati tad eva tad avayajati
mitraṃ huve pūtadakṣam iti rāthantaraṃ maitrāvaruṇam
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya
mahāṃ indro ya ojasetyaindram aṣṭamena vai devā ahnendram avājayan navamena pāpmānam aghnann ahar evaitena mahayanti
tā huve yayor idam iti rāthantaram aindrāgnam
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya stomaḥ
pavamānasya jighnato hareś candrā asṛkṣateti harivatyo gāyatryo bhavanti chandomānām ayātayāmatāyai
pavamānasya jighnata iti vai bṛhato rūpaṃ hareś candrā asṛkṣateti jagatyā ubhayoḥ saharūpam upaiti sāmnaś ca chandasaś ca
parīto ṣiñcatā sutam iti parivatyo bhavanty anto vai navamam ahas tasyaitāḥ paryāptyai
asāvi somo aruṣo vṛṣā harir iti jagatyas satyas triṣṭubho rūpeṇa tasmāt triṣṭubhāṃ loke kriyante
gāyatraṃ bhavati yad eva gāyatrasya brāhmaṇam
bharadvājasyādārasṛd bhavati
divodāsaṃ vai bharadvājapurohitaṃ nānājanāḥ paryayatanta sa upāsīdad ṛṣe gātuṃ me vindeti tasmā etena sāmnā gātum avindad gātuvid vā etatsāmānena dāre nāsṛnmeti tad adārasṛto 'dārasṛttvaṃ vindate gātuṃ na dāre dhāvaty adārasṛtā tuṣṭuvānaḥ
surūpaṃ bhavati yad eva surūpasya brāhmaṇam
hariśrīnidhanaṃ bhavati
paśavo vai hariśriyaḥ paśūnām avaruddhyai śriyaṃ ca haraś copaiti tuṣṭuvānaḥ
saindhukṣitaṃ bhavati yad eva saindhukṣitasya brāhmaṇam
gatanidhanaṃ bābhravaṃ bhavati gatyai
babhrur vā etena kaumbhyo 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ
iḍānāṃ saṃkṣāro bhavati
paśavo vā iḍā paśavaś chandomāḥ paśuṣv eva tat paśūn dadhāti
ṛṣabhaḥ pāvamāno bhavati
paśavo vai chandomāḥ paśuṣv eva tan mithunam apyarjati prajātyai na ha vā anṛṣabhāḥ paśavaḥ prajāyante
pṛṣṭhaṃ bhavati
pṛṣṭhaṃ vā etad ahnāṃ yan navamaṃ pṛṣṭha eva tat pṛṣṭhena stuvate pratiṣṭhāyai
kaulmalabarhiṣaṃ bhavati
kulmalabarhir vā etena svargaṃ lokam apaśyat prajātiṃ bhūmānam agacchat prajāyate bahur bhavati kaulmalabarhiṣeṇa tuṣṭuvānaḥ
arkapuṣpaṃ bhavati
annaṃ vai devā arka iti vadanti rasam asya puṣpam iti sarasam evānnādyam avarunddhe 'rkapuṣpeṇa tuṣṭuvānaḥ
dairghyaśravasaṃ bhavati
dīrghaśravā vai rājanya ṛṣir jyog aparuddho 'śanāyaṃś caran sa etad dairghaśravasam apaśyat tena sarvābhyo digbhyo 'nnādyam avārunddha sarvābhyo digbhyo 'nnādyam avarunddhe dairghaśravasena tuṣṭuvānaḥ
vaiyaśvaṃ bhavati yad eva vaiyaśvasya brāhmaṇam
ābhīśavaṃ yad ābhīśavasya
devasthānaṃ bhavati pratiṣṭhāyai saṃskṛti bhavati saṃskṛtyai
ahar vā etad avlīyata tad devā devasthāne tiṣṭhantaḥ saṃkṛtinā samaskurvaṃs tat saṃkṛteḥ saṃkṛtitvaṃ devasthānena vai devāḥ svarge loke pratyatiṣṭhan svarge loke pratiṣṭhām ety etat
varuṇāya devatā rājyāya nātiṣṭhanta sa etad devasthānam apaśyat tato vai tās tasmai rājyāyātiṣṭhanta tiṣṭhante 'smai samānāḥ śraiṣṭhyāya
kṣatrasyevāsya prakāśo bhavati pratitiṣṭhati ya evaṃ veda
bhargo bhargeṇa tuṣṭuvāno bhavati yaśo yaśasā
vāsiṣṭhaṃ bhavati yad eva vāsiṣṭhasya brāhmaṇam
dīrghatamaso 'rko bhavaty annaṃ vā arko 'nnādyasyāvaruddhyai
sāmarājaṃ bhavati sāmrājyam ādhipatyaṃ gacchati sāmarājñā tuṣṭuvānaḥ
tad u saṃvad ity āhuḥ saṃvatā vai devāḥ svargaṃ lokaṃ prāyann udvatodāyan
nidhanāntāḥ pavamānā bhavanty ahno dhṛtyai stomaḥ
śrāyanta iva sūryam iti sūryavatyo bhavanti
ādityadevatyaṃ hy etad ahar anto vai sūro 'nta etan navamam ahnām anta eva tad antena stuvate pratiṣṭhāyai
yata indra bhayāmahe tato no abhayaṃ kṛdhi maghavañchagdhi tava tan na ūtaye vidviṣo vimṛdho jahīti dviṣaścaiva mṛdhaśca navamenāhnā vihatya daśamenāhnottiṣṭhanti
śrīr vai śrāyantīyaṃ śrīr navamam ahaḥ śriyam eva tacchriyāṃ pratiṣṭhāpayati
samantaṃ bhavati
samantena paśukāmaḥ stuvīta purodhākāmaḥ samantena stuvīta
āgneyī pṛthivyāgneyo brāhmaṇa aindrī dyaur aindro rājanyo 'ntarikṣeṇa dyāvāpṛthivī samante antarikṣeṇaivainaṃ samantaṃ karoti vindate paśūn pra purodhām āpnoti ya evaṃ vidvān samantena stuvate stomaḥ
tvaṃ somāsi dhārayur iti gāyatrī bhavaty ahno dhṛtyai tvam iti bṛhato rūpaṃ bārhataṃ hy etad ahaḥ
tvaṃ hyaṅga daivyeti tvam iti bṛhato rūpaṃ bārhataṃ hy etad ahaḥ
pavasva devavītaya iti bṛhato rūpaṃ bārhataṃ hy etad ahaḥ
parityaṃ haryataṃ harim iti parivatyo bhavantyanto vai navamam ahas tasyaitāḥ paryāptyai
pavasva soma mahe dakṣāyetyakṣarapaṅktiḥ stomānāṃ prabhūtir atho etaddhyevaitarhi chando 'yātayāma yad akṣarapaṅktis tena chandomā ayātayāmāḥ kriyante brahmavādino vadanti yat ṣaḍahe stomāś chandāṃsy āpyante kiṃchandasaś chandomā ity etacchandaso yad etā akṣarapaṅktaya iti brūyāt
upoṣu jātam apturam iti gāyatryas satyo jagatyo rūpeṇa tasmāt jagatīnāṃ loke kriyante
gāyatraṃ bhavati yad eva gāyatrasya brāhmaṇam
āśvasūktaṃ bhavati
agniṃ vai pūrvair aharbhir ājuhoty athaitad ādityadevatyam ahaḥ śukra āhuta ity asau vā ādityaḥ śukras tam evaitenājuhoti
śāmmadaṃ bhavati
śammad vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ
dāvasunidhanaṃ bhavati
āśiṣam evāsmā etenāśāste sāma hi satyāśīḥ
dāvasur vā etad āṅgirasaḥ paśukāmaḥ sāmāpaśyat tena sahasraṃ paśūn asṛjat yad etat sāma bhavati paśūnāṃ puṣṭyai
pratīcīneḍaṃ kāśītaṃ bhavati
parācībhir vā anyābhir iḍābhī reto dadhadety athaitat pratīcīneḍaṃ kāśītaṃ prajātyai tasmāt parāñco garbhāḥ sambhavanti pratyañcaḥ prajāyante tasmād u te 'vācīnabilebhyo nāvapadyanta etena hy eva te dhṛtāḥ
hāviṣkṛtaṃ bhavati pratiṣṭhāyai kṛtānuvāda eva saḥ
sauparṇaṃ bhavati yad eva sauparṇasya brāhmaṇam
vaiśvamanasaṃ bhavati
viśvamanasaṃ vā ṛṣim adhyāyam udvrajitaṃ rakṣo 'gṛhṇāt tam indro 'cāyad ṛṣiṃ vai rakṣo 'grahīd iti tam abhyavadad ṛṣe kas tvaiṣa iti sthāṇur iti brūhīti rakṣo 'bravīt sa sthāṇur ity abravīt tasmai vā etena praharety asmā iṣīkāṃ vajraṃ prayacchann abravīt tenāsya sīmānam abhinat saiṣendreṇateṣīkā pāpmā vāva sa tam agṛhṇāt taṃ vaiśvamanasenāpāhatāpa pāpmānaṃ hate vaiśvamanasena tuṣṭuvānaḥ
gaurīvitaṃ bhavati yad eva gaurīvitasya brāhmaṇam
nihavo bhavaty annādyasyāvaruddhyai
hīti vā annaṃ pradīyata ītyagnir annam atti
ṛṣayo vā indraṃ pratyakṣaṃ nāpaśyan sa vasiṣṭho 'kāmayata katham indraṃ pratyakṣaṃ paśyeyam iti sa etaṃ nihavam apaśyat tato vai sa indraṃ pratyakṣam apaśyat sa enam abravīd brāhmaṇaṃ te vakṣyāmi yathā tvatpurohitā bharatāḥ prajaniṣyante 'tha mānyebhya ṛṣibhyo mā pravoca iti tasmā etān stomabhāgān abravīt tato vai vasiṣṭhapurohitā bharatāḥ prājāyanta sendraṃ vā etat sāma yad etat sāma bhavati sendratvāya
yadvāhiṣṭhīyaṃ bhavati
brahmayaśasaṃ vā etāni sāmāny ṛcā śrotrīyāṇi brahmayaśasī bhavati yadvāhiṣṭhīyena tuṣṭuvānaḥ
āsitaṃ bhavati yad evāsitasya brāhmaṇam
sādhraṃ bhavati siddhyai
ākūpāraṃ bhavati
akūpāro vā etena kaśyapo jemānaṃ mahimānam agacchajjemānaṃ mahimānaṃ gacchaty ākūpāreṇa tuṣṭuvānaḥ
vidharma bhavati dharmasya vidhṛtyai
brahmavādino vadanti yat ṣaḍahe stomāś chandāṃsyāpyante kiṃchandasaśchandomā iti puruṣacchandasa iti brūyāt puruṣo vai pāṅktaḥ puruṣo dvipadā chandomānām ayātayāmatāyai
śrudhyaṃ bhavati
paśavo vai śrudhyaṃ paśūnām avaruddhyai
prajāpatiḥ paśūn asṛjata te 'smāt sṛṣṭā apākrāmaṃs tān etena sāmnā śrūdhiyā ehiyety anvahvayat ta enam upāvartanta yad etat sāma bhavati paśūnām upāvṛttyai
upainaṃ paśava āvartante ya evaṃ veda
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyantīḍāntāḥ pavamānā bhavanti paśavo vā iḍā paśavaśchandomāḥ paśuṣveva tat paśūn dadhāti stomaḥ
āgneyīṣu pūrveṣām ahnām ukthāni praṇayantyathaitasyāhna āgneyyaindryāṃ praṇayantyubhayor eva rūpayoḥ pratitiṣṭhati
aidhmavāhaṃ bhavati
āgneyyaindrīṣu stuvanti brahma caiva tat kṣatraṃ ca sayujīkaroti brahmaiva kṣatrasya purastān nidadhāti brāhmaṇe kṣatraṃ ca viśaṃ cānuge karoti
traikakubhaṃ bhavati
ojasy eva tad vīrye pratitiṣṭhaty ojo vīryaṃ traikakubham
udvaṃśīyaṃ bhavati yad evodvaṃśīyasya brāhmaṇam
aṣṭācatvāriṃśaṃ eva stomo bhavati pratiṣṭhāyai prajātyai
gāyatraṃ vai saptamam ahas traiṣṭubham aṣṭamaṃ jāgataṃ navamam athaitad ānuṣṭubham ahar yad daśamam
tad āhur yad anuṣṭubhaṃ stomyāṃ pratyakṣam upeyuḥ parāṃ parāvataṃ yajamāno gacchen na pratitiṣṭhed iti yā vai caturviṃśatir gāyatryas tā aṣṭādaśānuṣṭubho 'nuṣṭubham eva tat stomyāṃ parokṣam upayanti pratiṣṭhāyai pratitiṣṭhati
prajāpatiṃ vā etenāhnā pariveviṣati tanna vyavavadyaṃ yad vai śreṣṭhe pariviṣyamāṇo vadaty annādyasya so 'vagrahas tasmān na vyavavadyam annādyasyānavagrāhāya
tad u vyavavadyaṃ yathā śreṣṭhāya baliṃ hriyamāṇaṃ panthānaṃ paryanuvedayati gatyai tathā tat
yāvaty anuṣṭup tāvatīṃ vācaṃ sampādya vibrūyus tad v anatiriktaṃ svasyo caiva yajñasyāriṣṭyai
abhi vā ete devān ārohantīty āhur ye daśabhir aharbhiḥ stuvata iti pañcānām ahnām anurūpaiḥ pratyavayanti yathābhyāruhya pratyavarohet tathā tan navarco bhavati yā evāmūḥ prayacchan yā avadadhāti tā etā udasyati
vāruṇy eṣā bhavati yad vai yajñasya duriṣṭaṃ tad varuṇo gṛhṇāti tad eva tad avayajaty ādityaiṣā bhavatīyaṃ vā aditir asyām eva pratitiṣṭhati
caturviṃśa eva stomo bhavati tejase brahmavarcasāya
suṣamiddho na āvahety āpriya ājyāni bhavanti
prajāpatiḥ prajā asṛjata sa dugdho riricāno 'manyata sa etāny āpriya ājyāny apaśyat tair ātmānam āprīṇāt dugdha iva vā eṣa riricāno yo daśabhir aharbhis tuṣṭuvāno yad etāny āpriya ājyāni bhavanty ātmānam evaitair āprīṇāti
yad adya sūra udita iti sūravan maitrāvaruṇam anto vai sūro 'nta etad daśamam ahnām anta eva tad antena stuvate pratiṣṭhāyā ut tvā madantu somā ity udvad aindram utthānasya rūpam
indrāgnī āgataṃ sutam iti yenaiva rūpeṇa prayanti tad abhyudyanti stomaḥ
uccā te jātam andhasa ity udvatyo gāyatryo bhavanty utthānasya rūpam
punānas soma dhārayeti panthānam eva tat paryavayanti
ā jāgṛvir vipra ṛtaṃ matīnām iti yad āpte pravatīḥ kuryur atipadyeran yad āvatyo bhavanty anatipādāya
gāyatraṃ bhavati yad eva gāyatrasya brāhmaṇam
āmahīyavaṃ bhavati kﾱptiś cānnādyaṃ ca kﾱptiṃ caivaitenānnādyaṃ cābhyuttiṣṭhanti
ājigaṃ bhavaty ājijityāyai
ājir vā eṣa pratato yat dvādaśāhas tasyaitad ujjityai
ābhīkaṃ bhavaty abhikrāntyai
aṅgirasas tapas tepānāḥ śucam aśocaṃs ta etat sāmāpaśyaṃs tān abhīke 'bhyavarṣat tena śucam aśamayanta yad abhīke 'bhyavarṣat tasmād ābhīkaṃ yām eva pūrvair aharbhiḥ śucaṃ śocanti tām etenātra śamayitvottiṣṭhanti
utsedho bhavati
utsedhena vai devāḥ paśūn udasedhan niṣedhena paryagṛhṇan
antarotsedhaniṣedhau yajñāyajñīyam
paśavo 'nnādyaṃ yajñāyajñīyaṃ paśūn eva tad annādyam utsedhaniṣedhābhyāṃ parigṛhṇāti
mādhyandine vai pavamāne devā yajñāyajñīyena yajñaṃ saṃsthāpya svargaṃ lokam ārohaṃs tad ya evaṃ veda mādhyandina evaitat pavamāne yajñāyajñīyena yajñaṃ saṃsthāpya svargaṃ lokam ārohati
atho parokṣam anuṣṭubhaṃ sampadyate 'har eṣā vai pratyakṣam anuṣṭup yad yajñāyajñīyaṃ tad yat tṛtīyasavane kuryuḥ pratyakṣam anuṣṭubham ṛccheyus tasmān mādhyandine kurvanti tena parokṣam anuṣṭubham upayanti
gaurīvitaṃ bhavati
etad vai yajñasya śvastanaṃ yad gaurīvitam etadāyatano yajamāno yan madhyandino yad gaurīvitaṃ madhyandine bhavati śvastanam eva tad yajamāna ātman dhatte stomaḥ
